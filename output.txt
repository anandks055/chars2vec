Drag and DropR_1,001.001.1
The image will be downloadedR_1,001.001.2
ko nv asmin sāmprataṃ loke guṇavān kaś ca vīryavānR_1,001.002.1
dharmajñaś ca kṛtajñaś ca satyavākyo dṛḍhavrataḥR_1,001.002.2
cāritreṇa ca ko yuktaḥ sarvabhūteṣu ko hitaḥR_1,001.003.1
vidvān kaḥ kaḥ samarthaś ca kaś caikapriyadarśanaḥR_1,001.003.2
ātmavān ko jitakrodho dyutimān ko 'nasūyakaḥR_1,001.004.1
kasya bibhyati devāś ca jātaroṣasya saṃyugeR_1,001.004.2
etad icchāmy ahaṃ śrotuṃ paraṃ kautūhalaṃ hi meR_1,001.005.1
maharṣe tvaṃ samartho 'si jñātum evaṃvidhaṃ naramR_1,001.005.2
śrutvā caitat trilokajño vālmīker nārado vacaḥR_1,001.006.1
śrūyatām iti cāmantrya prahṛṣṭo vākyam abravītR_1,001.006.2
bahavo durlabhāś caiva ye tvayā kīrtitā guṇāḥR_1,001.007.1
mune vakṣyāmy ahaṃ buddhvā tair yuktaḥ śrūyatāṃ naraḥR_1,001.007.2
ikṣvākuvaṃśaprabhavo rāmo nāma janaiḥ śrutaḥR_1,001.008.1
niyatātmā mahāvīryo dyutimān dhṛtimān vaśīR_1,001.008.2
buddhimān nītimān vāgmī śrīmāñ śatrunibarhaṇaḥR_1,001.009.1
vipulāṃso mahābāhuḥ kambugrīvo mahāhanuḥR_1,001.009.2
mahorasko maheṣvāso gūḍhajatrur ariṃdamaḥR_1,001.010.1
ājānubāhuḥ suśirāḥ sulalāṭaḥ suvikramaḥR_1,001.010.2
samaḥ samavibhaktāṅgaḥ snigdhavarṇaḥ pratāpavānR_1,001.011.1
pīnavakṣā viśālākṣo lakṣmīvāñ śubhalakṣaṇaḥR_1,001.011.2
dharmajñaḥ satyasaṃdhaś ca prajānāṃ ca hite rataḥR_1,001.012.1
yaśasvī jñānasaṃpannaḥ śucir vaśyaḥ samādhimānR_1,001.012.2
rakṣitā jīvalokasya dharmasya parirakṣitāR_1,001.013.1
vedavedāṅgatattvajño dhanurvede ca niṣṭhitaḥR_1,001.013.2
sarvaśāstrārthatattvajña smṛtimān pratibhānavānR_1,001.014.1
sarvalokapriyaḥ sādhur adīnātmā vicakṣaṇaḥR_1,001.014.2
sarvadābhigataḥ sadbhiḥ samudra iva sindhubhiḥR_1,001.015.1
āryaḥ sarvasamaś caiva sadaikapriyadarśanaḥR_1,001.015.2
sa ca sarvaguṇopetaḥ kausalyānandavardhanaḥR_1,001.016.1
samudra iva gāmbhīrye dhairyeṇa himavān ivaR_1,001.016.2
viṣṇunā sadṛśo vīrye somavat priyadarśanaḥR_1,001.017.1
kālāgnisadṛśaḥ krodhe kṣamayā pṛthivīsamaḥR_1,001.017.2
dhanadena samas tyāge satye dharma ivāparaḥR_1,001.018.1
tam evaṃguṇasaṃpannaṃ rāmaṃ satyaparākramamR_1,001.018.2
jyeṣṭhaṃ śreṣṭhaguṇair yuktaṃ priyaṃ daśarathaḥ sutamR_1,001.019.1
yauvarājyena saṃyoktum aicchat prītyā mahīpatiḥR_1,001.019.2
pūrvaṃ dattavarā devī varam enam ayācataR_1,001.020.1
vivāsanaṃ ca rāmasya bharatasyābhiṣecanamR_1,001.020.2
sa satyavacanād rājā dharmapāśena saṃyataḥR_1,001.021.1
vivāsayām āsa sutaṃ rāmaṃ daśarathaḥ priyamR_1,001.021.2
sa jagāma vanaṃ vīraḥ pratijñām anupālayanR_1,001.022.1
pitur vacananirdeśāt kaikeyyāḥ priyakāraṇātR_1,001.022.2
taṃ vrajantaṃ priyo bhrātā lakṣmaṇo 'nujagāma haR_1,001.023.1
snehād vinayasaṃpannaḥ sumitrānandavardhanaḥR_1,001.023.2
sarvalakṣaṇasaṃpannā nārīṇām uttamā vadhūḥR_1,001.024.1
sītāpy anugatā rāmaṃ śaśinaṃ rohiṇī yathāR_1,001.024.2
paurair anugato dūraṃ pitrā daśarathena caR_1,001.025.1
śṛṅgaverapure sūtaṃ gaṅgākūle vyasarjayatR_1,001.025.2
te vanena vanaṃ gatvā nadīs tīrtvā bahūdakāḥR_1,001.026.1
citrakūṭam anuprāpya bharadvājasya śāsanātR_1,001.026.2
ramyam āvasathaṃ kṛtvā ramamāṇā vane trayaḥR_1,001.027.1
devagandharvasaṃkāśās tatra te nyavasan sukhamR_1,001.027.2
citrakūṭaṃ gate rāme putraśokāturas tadāR_1,001.028.1
rājā daśarathaḥ svargaṃ jagāma vilapan sutamR_1,001.028.2
niyujyamāno rājyāya naicchad rājyaṃ mahābalaḥR_1,001.029.1
sa jagāma vanaṃ vīro rāmapādaprasādakaḥR_1,001.029.2
pāduke cāsya rājyāya nyāsaṃ dattvā punaḥ punaḥR_1,001.030.1
nivartayām āsa tato bharataṃ bharatāgrajaḥR_1,001.030.2
sa kāmam anavāpyaiva rāmapādāv upaspṛśanR_1,001.031.1
nandigrāme 'karod rājyaṃ rāmāgamanakāṅkṣayāR_1,001.031.2
rāmas tu punar ālakṣya nāgarasya janasya caR_1,001.032.1
tatrāgamanam ekāgre daṇḍakān praviveśa haR_1,001.032.2
virādhaṃ rākṣasaṃ hatvā śarabhaṅgaṃ dadarśa haR_1,001.033.1
sutīkṣṇaṃ cāpy agastyaṃ ca agastya bhrātaraṃ tathāR_1,001.033.2
agastyavacanāc caiva jagrāhaindraṃ śarāsanamR_1,001.034.1
khaḍgaṃ ca paramaprītas tūṇī cākṣayasāyakauR_1,001.034.2
vasatas tasya rāmasya vane vanacaraiḥ sahaR_1,001.035.1
ṛṣayo 'bhyāgaman sarve vadhāyāsurarakṣasāmR_1,001.035.2
tena tatraiva vasatā janasthānanivāsinīR_1,001.036.1
virūpitā śūrpaṇakhā rākṣasī kāmarūpiṇīR_1,001.036.2
tataḥ śūrpaṇakhāvākyād udyuktān sarvarākṣasānR_1,001.037.1
kharaṃ triśirasaṃ caiva dūṣaṇaṃ caiva rākṣasaṃR_1,001.037.2
nijaghāna raṇe rāmas teṣāṃ caiva padānugānR_1,001.038.1
rakṣasāṃ nihatāny āsan sahasrāṇi caturdaśaR_1,001.038.2
tato jñātivadhaṃ śrutvā rāvaṇaḥ krodhamūrchitaḥR_1,001.039.1
sahāyaṃ varayām āsa mārīcaṃ nāma rākṣasaṃR_1,001.039.2
vāryamāṇaḥ subahuśo mārīcena sa rāvaṇaḥR_1,001.040.1
na virodho balavatā kṣamo rāvaṇa tena teR_1,001.040.2
anādṛtya tu tad vākyaṃ rāvaṇaḥ kālacoditaḥR_1,001.041.1
jagāma sahamārīcas tasyāśramapadaṃ tadāR_1,001.041.2
tena māyāvinā dūram apavāhya nṛpātmajauR_1,001.042.1
jahāra bhāryāṃ rāmasya gṛdhraṃ hatvā jaṭāyuṣamR_1,001.042.2
gṛdhraṃ ca nihataṃ dṛṣṭvā hṛtāṃ śrutvā ca maithilīmR_1,001.043.1
rāghavaḥ śokasaṃtapto vilalāpākulendriyaḥR_1,001.043.2
tatas tenaiva śokena gṛdhraṃ dagdhvā jaṭāyuṣamR_1,001.044.1
mārgamāṇo vane sītāṃ rākṣasaṃ saṃdadarśa haR_1,001.044.2
kabandhaṃ nāma rūpeṇa vikṛtaṃ ghoradarśanamR_1,001.045.1
taṃ nihatya mahābāhur dadāha svargataś ca saḥR_1,001.045.2
śramaṇīṃ dharmanipuṇām abhigaccheti rāghavaR_1,001.046.1
so 'bhyagacchan mahātejāḥ śabarīṃ śatrusūdanaḥR_1,001.046.2
śabaryā pūjitaḥ samyag rāmo daśarathātmajaḥR_1,001.047.1
pampātīre hanumatā saṃgato vānareṇa haR_1,001.047.2
hanumadvacanāc caiva sugrīveṇa samāgataḥR_1,001.048.1
sugrīvāya ca tat sarvaṃ śaṃsad rāmo mahābalaḥR_1,001.048.2
rāmāyāveditaṃ sarvaṃ praṇayād duḥkhitena caR_1,001.049.1
vālinaś ca balaṃ tatra kathayām āsa vānaraḥR_1,001.049.2
pratijñātaṃ ca rāmeṇa tadā vālivadhaṃ pratiR_1,001.050.1
sugrīvaḥ śaṅkitaś cāsīn nityaṃ vīryeṇa rāghaveR_1,001.050.2
rāghavaḥ pratyayārthaṃ tu dundubheḥ kāyam uttamamR_1,001.051.1
pādāṅguṣṭhena cikṣepa saṃpūrṇaṃ daśayojanamR_1,001.051.2
bibheda ca punaḥ sālān saptaikena maheṣuṇāR_1,001.052.1
giriṃ rasātalaṃ caiva janayan pratyayaṃ tadāR_1,001.052.2
tataḥ prītamanās tena viśvastaḥ sa mahākapiḥR_1,001.053.1
kiṣkindhāṃ rāmasahito jagāma ca guhāṃ tadāR_1,001.053.2
tato 'garjad dharivaraḥ sugrīvo hemapiṅgalaḥR_1,001.054.1
tena nādena mahatā nirjagāma harīśvaraḥR_1,001.054.2
tataḥ sugrīvavacanād dhatvā vālinam āhaveR_1,001.055.1
sugrīvam eva tad rājye rāghavaḥ pratyapādayatR_1,001.055.2
sa ca sarvān samānīya vānarān vānararṣabhaḥR_1,001.056.1
diśaḥ prasthāpayām āsa didṛkṣur janakātmajāmR_1,001.056.2
tato gṛdhrasya vacanāt saṃpāter hanumān balīR_1,001.057.1
śatayojanavistīrṇaṃ pupluve lavaṇārṇavamR_1,001.057.2
tatra laṅkāṃ samāsādya purīṃ rāvaṇapālitāmR_1,001.058.1
dadarśa sītāṃ dhyāyantīm aśokavanikāṃ gatāmR_1,001.058.2
nivedayitvābhijñānaṃ pravṛttiṃ ca nivedya caR_1,001.059.1
samāśvāsya ca vaidehīṃ mardayām āsa toraṇamR_1,001.059.2
pañca senāgragān hatvā sapta mantrisutān apiR_1,001.060.1
śūram akṣaṃ ca niṣpiṣya grahaṇaṃ samupāgamatR_1,001.060.2
astreṇonmuham ātmānaṃ jñātvā paitāmahād varātR_1,001.061.1
marṣayan rākṣasān vīro yantriṇas tān yadṛcchayāR_1,001.061.2
tato dagdhvā purīṃ laṅkām ṛte sītāṃ ca maithilīmR_1,001.062.1
rāmāya priyam ākhyātuṃ punar āyān mahākapiḥR_1,001.062.2
so 'bhigamya mahātmānaṃ kṛtvā rāmaṃ pradakṣiṇamR_1,001.063.1
nyavedayad ameyātmā dṛṣṭā sīteti tattvataḥR_1,001.063.2
tataḥ sugrīvasahito gatvā tīraṃ mahodadheḥR_1,001.064.1
samudraṃ kṣobhayām āsa śarair ādityasaṃnibhaiḥR_1,001.064.2
darśayām āsa cātmānaṃ samudraḥ saritāṃ patiḥR_1,001.065.1
samudravacanāc caiva nalaṃ setum akārayatR_1,001.065.2
tena gatvā purīṃ laṅkāṃ hatvā rāvaṇam āhaveR_1,001.066.1
abhyaṣiñcat sa laṅkāyāṃ rākṣasendraṃ vibhīṣaṇamR_1,001.066.2
karmaṇā tena mahatā trailokyaṃ sacarācaramR_1,001.067.1
sadevarṣigaṇaṃ tuṣṭaṃ rāghavasya mahātmanaḥR_1,001.067.2
tathā paramasaṃtuṣṭaiḥ pūjitaḥ sarvadaivataiḥR_1,001.068.1
kṛtakṛtyas tadā rāmo vijvaraḥ pramumoda haR_1,001.068.2
devatābhyo varān prāpya samutthāpya ca vānarānR_1,001.069.1
puṣpakaṃ tat samāruhya nandigrāmaṃ yayau tadāR_1,001.069.2
nandigrāme jaṭāṃ hitvā bhrātṛbhiḥ sahito 'naghaḥR_1,001.070.1
rāmaḥ sītām anuprāpya rājyaṃ punar avāptavānR_1,001.070.2
prahṛṣṭamudito lokas tuṣṭaḥ puṣṭaḥ sudhārmikaḥR_1,001.071.1
nirāyamo arogaś ca durbhikṣabhayavarjitaḥR_1,001.071.2
na putramaraṇaṃ ke cid drakṣyanti puruṣāḥ kva citR_1,001.072.1
nāryaś cāvidhavā nityaṃ bhaviṣyanti pativratāḥR_1,001.072.2
na vātajaṃ bhayaṃ kiṃ cin nāpsu majjanti jantavaḥR_1,001.073.1
na cāgrijaṃ bhayaṃ kiṃ cid yathā kṛtayuge tathāR_1,001.073.2
aśvamedhaśatair iṣṭvā tathā bahusuvarṇakaiḥR_1,001.074.1
gavāṃ koṭyayutaṃ dattvā vidvadbhyo vidhipūrvakamR_1,001.074.2
rājavaṃśāñ śataguṇān sthāpayiṣyati rāghavaḥR_1,001.075.1
cāturvarṇyaṃ ca loke 'smin sve sve dharme niyokṣyatiR_1,001.075.2
daśavarṣasahasrāṇi daśavarṣaśatāni caR_1,001.076.1
rāmo rājyam upāsitvā brahmalokaṃ gamiṣyatiR_1,001.076.2
idaṃ pavitraṃ pāpaghnaṃ puṇyaṃ vedaiś ca saṃmitamR_1,001.077.1
yaḥ paṭhed rāmacaritaṃ sarvapāpaiḥ pramucyateR_1,001.077.2
etad ākhyānam āyuṣyaṃ paṭhan rāmāyaṇaṃ naraḥR_1,001.078.1
saputrapautraḥ sagaṇaḥ pretya svarge mahīyateR_1,001.078.2
paṭhan dvijo vāgṛṣabhatvam īyāt syāt kṣatriyo bhūmipatitvam īyātR_1,001.079.1
vaṇigjanaḥ paṇyaphalatvam īyāj janaś ca śūdro 'pi mahattvam īyātR_1,001.079.2
nāradasya tu tad vākyaṃ śrutvā vākyaviśāradaḥR_1,002.001.1
pūjayām āsa dharmātmā sahaśiṣyo mahāmuniḥR_1,002.001.2
yathāvat pūjitas tena devarṣir nāradas tadāR_1,002.002.1
āpṛṣṭvaivābhyanujñātaḥ sa jagāma vihāyasaṃR_1,002.002.2
sa muhūrtaṃ gate tasmin devalokaṃ munis tadāR_1,002.003.1
jagāma tamasātīraṃ jāhnavyās tv avidūrataḥR_1,002.003.2
sa tu tīraṃ samāsādya tamasāyā mahāmuniḥR_1,002.004.1
śiṣyam āha sthitaṃ pārśve dṛṣṭvā tīrtham akardamamR_1,002.004.2
akardamam idaṃ tīrthaṃ bharadvāja niśāmayaR_1,002.005.1
ramaṇīyaṃ prasannāmbu sanmanuṣyamano yathāR_1,002.005.2
nyasyatāṃ kalaśas tāta dīyatāṃ valkalaṃ mamaR_1,002.006.1
idam evāvagāhiṣye tamasātīrtham uttamamR_1,002.006.2
evam ukto bharadvājo vālmīkena mahātmanāR_1,002.007.1
prāyacchata munes tasya valkalaṃ niyato guroḥR_1,002.007.2
sa śiṣyahastād ādāya valkalaṃ niyatendriyaḥR_1,002.008.1
vicacāra ha paśyaṃs tat sarvato vipulaṃ vanamR_1,002.008.2
tasyābhyāśe tu mithunaṃ carantam anapāyinamR_1,002.009.1
dadarśa bhagavāṃs tatra krauñcayoś cārunisvanamR_1,002.009.2
tasmāt tu mithunād ekaṃ pumāṃsaṃ pāpaniścayaḥR_1,002.010.1
jaghāna vairanilayo niṣādas tasya paśyataḥR_1,002.010.2
taṃ śoṇitaparītāṅgaṃ veṣṭamānaṃ mahītaleR_1,002.011.1
bhāryā tu nihataṃ dṛṣṭvā rurāva karuṇāṃ giramR_1,002.011.2
tathā tu taṃ dvijaṃ dṛṣṭvā niṣādena nipātitamR_1,002.012.1
ṛṣer dharmātmanas tasya kāruṇyaṃ samapadyataR_1,002.012.2
tataḥ karuṇaveditvād adharmo 'yam iti dvijaḥR_1,002.013.1
niśāmya rudatīṃ krauñcīm idaṃ vacanam abravītR_1,002.013.2
mā niṣāda pratiṣṭhāṃ tvam agamaḥ śāśvatīḥ samāḥR_1,002.014.1
yat krauñcamithunād ekam avadhīḥ kāmamohitamR_1,002.014.2
tasyaivaṃ bruvataś cintā babhūva hṛdi vīkṣataḥR_1,002.015.1
śokārtenāsya śakuneḥ kim idaṃ vyāhṛtaṃ mayāR_1,002.015.2
cintayan sa mahāprājñaś cakāra matimān matimR_1,002.016.1
śiṣyaṃ caivābravīd vākyam idaṃ sa munipuṃgavaḥR_1,002.016.2
pādabaddho 'kṣarasamas tantrīlayasamanvitaḥR_1,002.017.1
śokārtasya pravṛtto me śloko bhavatu nānyathāR_1,002.017.2
śiṣyas tu tasya bruvato muner vākyam anuttamamR_1,002.018.1
pratijagrāha saṃhṛṣṭas tasya tuṣṭo 'bhavad guruḥR_1,002.018.2
so 'bhiṣekaṃ tataḥ kṛtvā tīrthe tasmin yathāvidhiR_1,002.019.1
tam eva cintayann artham upāvartata vai muniḥR_1,002.019.2
bharadvājas tataḥ śiṣyo vinītaḥ śrutavān guroḥR_1,002.020.1
kalaśaṃ pūrṇam ādāya pṛṣṭhato 'nujagāma haR_1,002.020.2
sa praviśyāśramapadaṃ śiṣyeṇa saha dharmavitR_1,002.021.1
upaviṣṭaḥ kathāś cānyāś cakāra dhyānam āsthitaḥR_1,002.021.2
ājagāma tato brahmā lokakartā svayaṃ prabhuḥR_1,002.022.1
caturmukho mahātejā draṣṭuṃ taṃ munipuṃgavamR_1,002.022.2
vālmīkir atha taṃ dṛṣṭvā sahasotthāya vāg yataḥR_1,002.023.1
prāñjaliḥ prayato bhūtvā tasthau paramavismitaḥR_1,002.023.2
pūjayām āsa taṃ devaṃ pādyārghyāsanavandanaiḥR_1,002.024.1
praṇamya vidhivac cainaṃ pṛṣṭvānāmayam avyayamR_1,002.024.2
athopaviśya bhagavān āsane paramārciteR_1,002.025.1
vālmīkaye maharṣaye saṃdideśāsanaṃ tataḥR_1,002.025.2
upaviṣṭe tadā tasmin sākṣāl lokapitāmaheR_1,002.026.1
tad gatenaiva manasā vālmīkir dhyānam āsthitaḥR_1,002.026.2
pāpātmanā kṛtaṃ kaṣṭaṃ vairagrahaṇabuddhināR_1,002.027.1
yas tādṛśaṃ cāruravaṃ krauñcaṃ hanyād akāraṇātR_1,002.027.2
śocann eva muhuḥ krauñcīm upaślokam imaṃ punaḥR_1,002.028.1
jagāv antargatamanā bhūtvā śokaparāyaṇaḥR_1,002.028.2
tam uvāca tato brahmā prahasan munipuṃgavamR_1,002.029.1
śloka eva tvayā baddho nātra kāryā vicāraṇāR_1,002.029.2
macchandād eva te brahman pravṛtteyaṃ sarasvatīR_1,002.030.1
rāmasya caritaṃ sarvaṃ kuru tvam ṛṣisattamaR_1,002.030.2
dharmātmano guṇavato loke rāmasya dhīmataḥR_1,002.031.1
vṛttaṃ kathaya dhīrasya yathā te nāradāc chrutamR_1,002.031.2
rahasyaṃ ca prakāśaṃ ca yad vṛttaṃ tasya dhīmataḥR_1,002.032.1
rāmasya saha saumitre rākṣasānāṃ ca sarvaśaḥR_1,002.032.2
vaidehyāś caiva yad vṛttaṃ prakāśaṃ yadi vā rahaḥR_1,002.033.1
tac cāpy aviditaṃ sarvaṃ viditaṃ te bhaviṣyatiR_1,002.033.2
na te vāg anṛtā kāvye kā cid atra bhaviṣyatiR_1,002.034.1
kuru rāmakathāṃ puṇyāṃ ślokabaddhāṃ manoramāmR_1,002.034.2
yāvat sthāsyanti girayaḥ saritaś ca mahītaleR_1,002.035.1
tāvad rāmāyaṇakathā lokeṣu pracariṣyatiR_1,002.035.2
yāvad rāmasya ca kathā tvatkṛtā pracariṣyatiR_1,002.036.1
tāvad ūrdhvam adhaś ca tvaṃ mallokeṣu nivatsyasiR_1,002.036.2
ity uktvā bhagavān brahmā tatraivāntaradhīyataR_1,002.037.1
tataḥ saśiṣyo vālmīkir munir vismayam āyayauR_1,002.037.2
tasya śiṣyās tataḥ sarve jaguḥ ślokam imaṃ punaḥR_1,002.038.1
muhur muhuḥ prīyamāṇāḥ prāhuś ca bhṛśavismitāḥR_1,002.038.2
samākṣaraiś caturbhir yaḥ pādair gīto maharṣiṇāR_1,002.039.1
so 'nuvyāharaṇād bhūyaḥ śokaḥ ślokatvam āgataḥR_1,002.039.2
tasya buddhir iyaṃ jātā vālmīker bhāvitātmanaḥR_1,002.040.1
kṛtsnaṃ rāmāyaṇaṃ kāvyam īdṛśaiḥ karavāṇy ahamR_1,002.040.2
udāravṛttārthapadair manoramais tadāsya rāmasya cakāra kīrtimānR_1,002.041.1
samākṣaraiḥ ślokaśatair yaśasvino yaśaskaraṃ kāvyam udāradhīr muniḥR_1,002.041.2
śrutvā vas tu samagraṃ tad dharmātmā dharmasaṃhitamR_1,003.001.1
vyaktam anveṣate bhūyo yad vṛttaṃ tasya dhīmataḥR_1,003.001.2
upaspṛśyodakaṃ saṃyan muniḥ sthitvā kṛtāñjaliḥR_1,003.002.1
prācīnāgreṣu darbheṣu dharmeṇānveṣate gatimR_1,003.002.2
janma rāmasya sumahad vīryaṃ sarvānukūlatāmR_1,003.003.1
lokasya priyatāṃ kṣāntiṃ saumyatāṃ satyaśīlatāmR_1,003.003.2
nānācitrāḥ kathāś cānyā viśvāmitrasahāyaneR_1,003.004.1
jānakyāś ca vivāhaṃ ca dhanuṣaś ca vibhedanamR_1,003.004.2
rāmarāmavivādaṃ ca guṇān dāśarathes tathāR_1,003.005.1
tathābhiṣekaṃ rāmasya kaikeyyā duṣṭabhāvatāmR_1,003.005.2
vyāghātaṃ cābhiṣekasya rāmasya ca vivāsanamR_1,003.006.1
rājñaḥ śokavilāpaṃ ca paralokasya cāśrayamR_1,003.006.2
prakṛtīnāṃ viṣādaṃ ca prakṛtīnāṃ visarjanamR_1,003.007.1
niṣādādhipasaṃvādaṃ sūtopāvartanaṃ tathāR_1,003.007.2
gaṅgāyāś cāpi saṃtāraṃ bharadvājasya darśanamR_1,003.008.1
bharadvājābhyanujñānāc citrakūṭasya darśanamR_1,003.008.2
vāstukarmaniveśaṃ ca bharatāgamanaṃ tathāR_1,003.009.1
prasādanaṃ ca rāmasya pituś ca salilakriyāmR_1,003.009.2
pādukāgryābhiṣekaṃ ca nandigrāma nivāsanamR_1,003.010.1
daṇḍakāraṇyagamanaṃ sutīkṣṇena samāgamamR_1,003.010.2
anasūyāsamasyāṃ ca aṅgarāgasya cārpaṇamR_1,003.011.1
śūrpaṇakhyāś ca saṃvādaṃ virūpakaraṇaṃ tathāR_1,003.011.2
vadhaṃ kharatriśirasor utthānaṃ rāvaṇasya caR_1,003.012.1
mārīcasya vadhaṃ caiva vaidehyā haraṇaṃ tathāR_1,003.012.2
rāghavasya vilāpaṃ ca gṛdhrarājanibarhaṇamR_1,003.013.1
kabandhadarśanaṃ caiva pampāyāś cāpi darśanamR_1,003.013.2
śarbaryā darśanaṃ caiva hanūmaddarśanaṃ tathāR_1,003.014.1
vilāpaṃ caiva pampāyāṃ rāghavasya mahātmanaḥR_1,003.014.2
ṛṣyamūkasya gamanaṃ sugrīveṇa samāgamamR_1,003.015.1
pratyayotpādanaṃ sakhyaṃ vālisugrīvavigrahamR_1,003.015.2
vālipramathanaṃ caiva sugrīvapratipādanamR_1,003.016.1
tārāvilāpasamayaṃ varṣarātrinivāsanamR_1,003.016.2
kopaṃ rāghavasiṃhasya balānām upasaṃgrahamR_1,003.017.1
diśaḥ prasthāpanaṃ caiva pṛthivyāś ca nivedanamR_1,003.017.2
aṅgulīyakadānaṃ ca ṛkṣasya biladarśanamR_1,003.018.1
prāyopaveśanaṃ caiva saṃpāteś cāpi darśanamR_1,003.018.2
parvatārohaṇaṃ caiva sāgarasya ca laṅghanamR_1,003.019.1
rātrau laṅkāpraveśaṃ ca ekasyāpi vicintanamR_1,003.019.2
āpānabhūmigamanam avarodhasya darśanamR_1,003.020.1
aśokavanikāyānaṃ sītāyāś cāpi darśanamR_1,003.020.2
abhijñānapradānaṃ ca sītāyāś cāpi bhāṣaṇamR_1,003.021.1
rākṣasītarjanaṃ caiva trijaṭāsvapnadarśanamR_1,003.021.2
maṇipradānaṃ sītāyā vṛkṣabhaṅgaṃ tathaiva caR_1,003.022.1
rākṣasīvidravaṃ caiva kiṃkarāṇāṃ nibarhaṇamR_1,003.022.2
grahaṇaṃ vāyusūnoś ca laṅkādāhābhigarjanamR_1,003.023.1
pratiplavanam evātha madhūnāṃ haraṇaṃ tathāR_1,003.023.2
rāghavāśvāsanaṃ caiva maṇiniryātanaṃ tathāR_1,003.024.1
saṃgamaṃ ca samudrasya nalasetoś ca bandhanamR_1,003.024.2
pratāraṃ ca samudrasya rātrau laṅkāvarodhanamR_1,003.025.1
vibhīṣaṇena saṃsargaṃ vadhopāyanivedanamR_1,003.025.2
kumbhakarṇasya nidhanaṃ meghanādanibarhaṇamR_1,003.026.1
rāvaṇasya vināśaṃ ca sītāvāptim areḥ pureR_1,003.026.2
bibhīṣaṇābhiṣekaṃ ca puṣpakasya ca darśanamR_1,003.027.1
ayodhyāyāś ca gamanaṃ bharatena samāgamamR_1,003.027.2
rāmābhiṣekābhyudayaṃ sarvasainyavisarjanamR_1,003.028.1
svarāṣṭrarañjanaṃ caiva vaidehyāś ca visarjanamR_1,003.028.2
anāgataṃ ca yat kiṃ cid rāmasya vasudhātaleR_1,003.029.1
tac cakārottare kāvye vālmīkir bhagavān ṛṣiḥR_1,003.029.2
prāptarājyasya rāmasya vālmīkir bhagavān ṛṣiḥR_1,004.001.1
cakāra caritaṃ kṛtsnaṃ vicitrapadam ātmavānR_1,004.001.2
kṛtvā tu tan mahāprājñaḥ sabhaviṣyaṃ sahottaramR_1,004.002.1
cintayām āsa ko nv etat prayuñjīyād iti prabhuḥR_1,004.002.2
tasya cintayamānasya maharṣer bhāvitātmanaḥR_1,004.003.1
agṛhṇītāṃ tataḥ pādau muniveṣau kuśīlavauR_1,004.003.2
kuśīlavau tu dharmajñau rājaputrau yaśasvinauR_1,004.004.1
bhrātarau svarasaṃpannau dadarśāśramavāsinauR_1,004.004.2
sa tu medhāvinau dṛṣṭvā vedeṣu pariniṣṭhitauR_1,004.005.1
vedopabṛhmaṇārthāya tāv agrāhayata prabhuḥR_1,004.005.2
kāvyaṃ rāmāyaṇaṃ kṛtsnaṃ sītāyāś caritaṃ mahatR_1,004.006.1
paulastya vadham ity eva cakāra caritavrataḥR_1,004.006.2
pāṭhye geye ca madhuraṃ pramāṇais tribhir anvitamR_1,004.007.1
jātibhiḥ saptabhir baddhaṃ tantrīlayasamanvitamR_1,004.007.2
hāsyaśṛṅgārakāruṇyaraudravīrabhayānakaiḥR_1,004.008.1
bībhatsādirasair yuktaṃ kāvyam etad agāyatāmR_1,004.008.2
tau tu gāndharvatattvajñau mūrcchanāsthānakovidauR_1,004.009.1
bhrātarau svarasaṃpannau gandharvāv iva rūpiṇauR_1,004.009.2
rūpalakṣaṇasaṃpannau madhurasvarabhāṣiṇauR_1,004.010.1
bimbād ivoddhṛtau bimbau rāmadehāt tathāparauR_1,004.010.2
tau rājaputrau kārtsnyena dharmyam ākhyānam uttamamR_1,004.011.1
vāco vidheyaṃ tat sarvaṃ kṛtvā kāvyam aninditauR_1,004.011.2
yathopadeśaṃ tattvajñau jagatus tau samāhitauR_1,004.012.1
mahātmānau mahābhāgau sarvalakṣaṇalakṣitauR_1,004.012.2
tau kadā cit sametānām ṛṣīṇāṃ bhāvitātmanāmR_1,004.013.1
āsīnānāṃ samīpasthāv idaṃ kāvyam agāyatāmR_1,004.013.2
tac chrutvā munayaḥ sarve bāṣpaparyākulekṣaṇāḥR_1,004.014.1
sādhu sādhv ity tāv ūcatuḥ paraṃ vismayam āgatāḥR_1,004.014.2
te prītamanasaḥ sarve munayo dharmavatsalāḥR_1,004.015.1
praśaśaṃsuḥ praśastavyau gāyamānau kuśīlavauR_1,004.015.2
aho gītasya mādhuryaṃ ślokānāṃ ca viśeṣataḥR_1,004.016.1
ciranirvṛttam apy etat pratyakṣam iva darśitamR_1,004.016.2
praviśya tāv ubhau suṣṭhu tadā bhāvam agāyatāmR_1,004.017.1
sahitau madhuraṃ raktaṃ saṃpannaṃ svarasaṃpadāR_1,004.017.2
evaṃ praśasyamānau tau tapaḥślāghyair maharṣibhiḥR_1,004.018.1
saṃraktataram atyarthaṃ madhuraṃ tāv agāyatāmR_1,004.018.2
prītaḥ kaś cin munis tābhyāṃ saṃsthitaḥ kalaśaṃ dadauR_1,004.019.1
prasanno valkalaṃ kaś cid dadau tābhyāṃ mahāyaśāḥR_1,004.019.2
āścaryam idam ākhyānaṃ muninā saṃprakīrtitamR_1,004.020.1
paraṃ kavīnām ādhāraṃ samāptaṃ ca yathākramamR_1,004.020.2
praśasyamānau sarvatra kadā cit tatra gāyakauR_1,004.021.1
rathyāsu rājamārgeṣu dadarśa bharatāgrajaḥR_1,004.021.2
svaveśma cānīya tato bhrātarau sakuśīlavauR_1,004.022.1
pūjayām āsa pūjārhau rāmaḥ śatrunibarhaṇaḥR_1,004.022.2
āsīnaḥ kāñcane divye sa ca siṃhāsane prabhuḥR_1,004.023.1
upopaviṣṭaiḥ sacivair bhrātṛbhiś ca paraṃtapaḥR_1,004.023.2
dṛṣṭvā tu rūpasaṃpannau tāv ubhau vīṇinau tataḥR_1,004.024.1
uvāca lakṣmaṇaṃ rāmaḥ śatrughnaṃ bharataṃ tathāR_1,004.024.2
śrūyatām idam ākhyānam anayor devavarcasoḥR_1,004.025.1
vicitrārthapadaṃ samyag gāyator madhurasvaramR_1,004.025.2
imau munī pārthivalakṣmaṇānvitau kuśīlavau caiva mahātapasvinauR_1,004.026.1
mamāpi tad bhūtikaraṃ pracakṣate mahānubhāvaṃ caritaṃ nibodhataR_1,004.026.2
tatas tu tau rāmavacaḥ pracoditāv agāyatāṃ mārgavidhānasaṃpadāR_1,004.027.1
sa cāpi rāmaḥ pariṣadgataḥ śanair bubhūṣayāsaktamanā babhūva haR_1,004.027.2
sarvāpūrvam iyaṃ yeṣām āsīt kṛtsnā vasuṃdharāR_1,005.001.1
prajāpatim upādāya nṛpāṇāṃ jayaśālināmR_1,005.001.2
yeṣāṃ sa sagaro nāma sāgaro yena khānitaḥR_1,005.002.1
ṣaṣṭiḥ putrasahasrāṇi yaṃ yāntaṃ paryavārayanR_1,005.002.2
ikṣvākūṇām idaṃ teṣāṃ rājñāṃ vaṃśe mahātmanāmR_1,005.003.1
mahad utpannam ākhyānaṃ rāmāyaṇam iti śrutamR_1,005.003.2
tad idaṃ vartayiṣyāmi sarvaṃ nikhilam āditaḥR_1,005.004.1
dharmakāmārthasahitaṃ śrotavyam anasūyayāR_1,005.004.2
kosalo nāma muditaḥ sphīto janapado mahānR_1,005.005.1
niviṣṭaḥ sarayūtīre prabhūtadhanadhānyavānR_1,005.005.2
ayodhyā nāma nagarī tatrāsīl lokaviśrutāR_1,005.006.1
manunā mānavendreṇa yā purī nirmitā svayamR_1,005.006.2
āyatā daśa ca dve ca yojanāni mahāpurīR_1,005.007.1
śrīmatī trīṇi vistīrṇā suvibhaktamahāpathāR_1,005.007.2
rājamārgeṇa mahatā suvibhaktena śobhitāR_1,005.008.1
muktapuṣpāvakīrṇena jalasiktena nityaśaḥR_1,005.008.2
tāṃ tu rājā daśaratho mahārāṣṭravivardhanaḥR_1,005.009.1
purīm āvāsayām āsa divi devapatir yathāR_1,005.009.2
kapāṭatoraṇavatīṃ suvibhaktāntarāpaṇāmR_1,005.010.1
sarvayantrāyudhavatīm upetāṃ sarvaśilpibhiḥR_1,005.010.2
sūtamāgadhasaṃbādhāṃ śrīmatīm atulaprabhāmR_1,005.011.1
uccāṭṭāladhvajavatīṃ śataghnīśatasaṃkulāmR_1,005.011.2
vadhūnāṭakasaṅghaiś ca saṃyuktāṃ sarvataḥ purīmR_1,005.012.1
udyānāmravaṇopetāṃ mahatīṃ sālamekhalāmR_1,005.012.2
durgagambhīraparikhāṃ durgām anyair durāsadāmR_1,005.013.1
vājivāraṇasaṃpūrṇāṃ gobhir uṣṭraiḥ kharais tathāR_1,005.013.2
sāmantarājasaṅghaiś ca balikarmabhir āvṛtāmR_1,005.014.1
nānādeśanivāsaiś ca vaṇigbhir upaśobhitāmR_1,005.014.2
prasādai ratnavikṛtaiḥ parvatair upaśobhitāmR_1,005.015.1
kūṭāgāraiś ca saṃpūrṇām indrasyevāmarāvatīmR_1,005.015.2
citrām aṣṭāpadākārāṃ varanārīgaṇair yutāmR_1,005.016.1
sarvaratnasamākīrṇāṃ vimānagṛhaśobhitāmR_1,005.016.2
gṛhagāḍhām avicchidrāṃ samabhūmau niveśitāmR_1,005.017.1
śālitaṇḍulasaṃpūrṇām ikṣukāṇḍarasodakāmR_1,005.017.2
dundubhībhir mṛdaṅgaiś ca vīṇābhiḥ paṇavais tathāR_1,005.018.1
nāditāṃ bhṛśam atyarthaṃ pṛthivyāṃ tām anuttamāmR_1,005.018.2
vimānam iva siddhānāṃ tapasādhigataṃ diviR_1,005.019.1
suniveśitaveśmāntāṃ narottamasamāvṛtāmR_1,005.019.2
ye ca bāṇair na vidhyanti viviktam aparāparamR_1,005.020.1
śabdavedhyaṃ ca vitataṃ laghuhastā viśāradāḥR_1,005.020.2
siṃhavyāghravarāhāṇāṃ mattānāṃ nadatāṃ vaneR_1,005.021.1
hantāro niśitaiḥ śastrair balād bāhubalair apiR_1,005.021.2
tādṛśānāṃ sahasrais tām abhipūrṇāṃ mahārathaiḥR_1,005.022.1
purīm āvāsayām āsa rājā daśarathas tadāR_1,005.022.2
tām agnimadbhir guṇavadbhir āvṛtāṃ dvijottamair vedaṣaḍaṅgapāragaiḥR_1,005.023.1
sahasradaiḥ satyaratair mahātmabhir maharṣikalpair ṛṣibhiś ca kevalaiḥR_1,005.023.2
puryāṃ tasyām ayodhyāyāṃ vedavit sarvasaṃgrahaḥR_1,006.001.1
dīrghadarśī mahātejāḥ paurajānapadapriyaḥR_1,006.001.2
ikṣvākūṇām atiratho yajvā dharmarato vaśīR_1,006.002.1
maharṣikalpo rājarṣis triṣu lokṛṣu viśrutaḥR_1,006.002.2
balavān nihatāmitro mitravān vijitendriyaḥR_1,006.003.1
dhanaiś ca saṃcayaiś cānyaiḥ śakravaiśravaṇopamaḥR_1,006.003.2
yathā manur mahātejā lokasya parirakṣitāR_1,006.004.1
tathā daśaratho rājā vasañ jagad apālayatR_1,006.004.2
tena satyābhisaṃdhena trivargam anutiṣṭhatāR_1,006.005.1
pālitā sā purī śreṣṭhendreṇa ivāmarāvatīR_1,006.005.2
tasmin puravare hṛṣṭā dharmātmanā bahuśrutāḥR_1,006.006.1
narās tuṣṭādhanaiḥ svaiḥ svair alubdhāḥ satyavādinaḥR_1,006.006.2
nālpasaṃnicayaḥ kaś cid āsīt tasmin purottameR_1,006.007.1
kuṭumbī yo hy asiddhārtho 'gavāśvadhanadhānyavānR_1,006.007.2
kāmī vā na kadaryo vā nṛśaṃsaḥ puruṣaḥ kva citR_1,006.008.1
draṣṭuṃ śakyam ayodhyāyāṃ nāvidvān na ca nāstikaḥR_1,006.008.2
sarve narāś ca nāryaś ca dharmaśīlāḥ susaṃyatāḥR_1,006.009.1
muditāḥ śīlavṛttābhyāṃ maharṣaya ivāmalāḥR_1,006.009.2
nākuṇḍalī nāmukuṭī nāsragvī nālpabhogavānR_1,006.010.1
nāmṛṣṭo nānuliptāṅgo nāsugandhaś ca vidyateR_1,006.010.2
nāmṛṣṭabhojī nādātā nāpy anaṅgadaniṣkadhṛkR_1,006.011.1
nāhastābharaṇo vāpi dṛśyate nāpy anātmavānR_1,006.011.2
nānāhitāgnir nāyajvā vipro nāpy asahasradaḥR_1,006.012.1
kaś cid āsīd ayodhyāyāṃ na ca nirvṛttasaṃkaraḥR_1,006.012.2
svakarmaniratā nityaṃ brāhmaṇā vijitendriyāḥR_1,006.013.1
dānādhyayanaśīlāś ca saṃyatāś ca pratigraheR_1,006.013.2
na nāstiko nānṛtako na kaś cid abahuśrutaḥR_1,006.014.1
nāsūyako na cāśakto nāvidvān vidyate tadāR_1,006.014.2
kaś cin naro vā nārī vā nāśrīmān nāpy arūpavānR_1,006.015.1
draṣṭuṃ śakyam ayodhyāyāṃ nāpi rājanyabhaktimānR_1,006.015.2
varṇeṣv agryacaturtheṣu devatātithipūjakāḥR_1,006.016.1
dīrghāyuṣo narāḥ sarve dharmaṃ satyaṃ ca saṃśritāḥR_1,006.016.2
kṣatraṃ brahmamukhaṃ cāsīd vaiśyāḥ kṣatram anuvratāḥR_1,006.017.1
śūdrāḥ svadharmaniratās trīn varṇān upacāriṇaḥR_1,006.017.2
sā tenekṣvākunāthena purī suparirakṣitāR_1,006.018.1
yathā purastān manunā mānavendreṇa dhīmatāR_1,006.018.2
yodhānām agnikalpānāṃ peśalānām amarṣiṇāmR_1,006.019.1
saṃpūrṇākṛtavidyānāṃ guhākesariṇām ivaR_1,006.019.2
kāmbojaviṣaye jātair bāhlīkaiś ca hayottamaiḥR_1,006.020.1
vanāyujair nadījaiś ca pūrṇāharihayopamaiḥR_1,006.020.2
vindhyaparvatajair mattaiḥ pūrṇā haimavatair apiR_1,006.021.1
madānvitair atibalair mātaṅgaiḥ parvatopamaiḥR_1,006.021.2
añjanād api niṣkrāntair vāmanād api ca dvipaiḥR_1,006.022.1
bhadramandrair bhadramṛgair mṛgamandraiś ca sā purīR_1,006.022.2
nityamattaiḥ sadā pūrṇā nāgair acalasaṃnibhaiḥR_1,006.023.1
sā yojane ca dve bhūyaḥ satyanāmā prakāśateR_1,006.023.2
tāṃ satyanāmāṃ dṛḍhatoraṇārgalām gṛhair vicitrair upaśobhitāṃ śivāmR_1,006.024.1
purīm ayodhyāṃ nṛsahasrasaṃkulāṃ śaśāsa vai śakrasamo mahīpatiḥR_1,006.024.2
aṣṭau babhūvur vīrasya tasyāmātyā yaśasvinaḥR_1,007.001.1
śucayaś cānuraktāś ca rājakṛtyeṣu nityaśaḥR_1,007.001.2
dhṛṣṭir jayanto vijayaḥ siddhārtho arthasādhakaḥR_1,007.002.1
aśoko mantrapālaś ca sumantraś cāṣṭamo 'bhavatR_1,007.002.2
ṛtvijau dvāv abhimatau tasyāstām ṛṣisattamauR_1,007.003.1
vasiṣṭho vāmadevaś ca mantriṇaś ca tathāpareR_1,007.003.2
śrīmantaś ca mahātmānaḥ śāstrajñā dṛḍhavikramāḥR_1,007.004.1
kīrtimantaḥ praṇihitā yathāvacanakāriṇaḥR_1,007.004.2
tejaḥkṣamāyaśaḥprāptāḥ smitapūrvābhibhāṣiṇaḥR_1,007.005.1
krodhāt kāmārthahetor vā na brūyur anṛtaṃ vacaḥR_1,007.005.2
teṣām aviditaṃ kiṃ cit sveṣu nāsti pareṣu vāR_1,007.006.1
kriyamāṇaṃ kṛtaṃ vāpi cāreṇāpi cikīrṣitamR_1,007.006.2
kuśalā vyavahāreṣu sauhṛdeṣu parīkṣitāḥR_1,007.007.1
prāptakālaṃ yathā daṇḍaṃ dhārayeyuḥ suteṣv apiR_1,007.007.2
kośasaṃgrahaṇe yuktā balasya ca parigraheR_1,007.008.1
ahitaṃ cāpi puruṣaṃ na vihiṃsyur adūṣakamR_1,007.008.2
vīrāś ca niyatotsāhā rājaśāstram anuṣṭhitāḥR_1,007.009.1
śucīnāṃ rakṣitāraś ca nityaṃ viṣayavāsināmR_1,007.009.2
brahmakṣatram ahiṃsantas te kośaṃ samapūrayanR_1,007.010.1
sutīkṣṇadaṇḍāḥ saṃprekṣya puruṣasya balābalamR_1,007.010.2
śucīnām ekabuddhīnāṃ sarveṣāṃ saṃprajānatāmR_1,007.011.1
nāsīt pure vā rāṣṭre vā mṛṣāvādī naraḥ kva citR_1,007.011.2
kaś cin na duṣṭas tatrāsīt paradāraratir naraḥR_1,007.012.1
praśāntaṃ sarvam evāsīd rāṣṭraṃ puravaraṃ ca tatR_1,007.012.2
suvāsasaḥ suveśāś ca te ca sarve suśīlinaḥR_1,007.013.1
hitārthaṃ ca narendrasya jāgrato nayacakṣuṣāR_1,007.013.2
gurau guṇagṛhītāś ca prakhyātāś ca parākramaiḥR_1,007.014.1
videśeṣv api vijñātāḥ sarvato buddhiniścayātR_1,007.014.2
īdṛśais tair amātyais tu rājā daśaratho 'naghaḥR_1,007.015.1
upapanno guṇopetair anvaśāsad vasuṃdharāmR_1,007.015.2
avekṣamāṇaś cāreṇa prajā dharmeṇa rañjayanR_1,007.016.1
nādhyagacchad viśiṣṭaṃ vā tulyaṃ vā śatrum ātmanaḥR_1,007.016.2
tair mantribhir mantrahitair niviṣṭair vṛto 'nuraktaiḥ kuśalaiḥ samarthaiḥR_1,007.017.1
sa pārthivo dīptim avāpa yuktas tejomayair gobhir ivodito 'rkaḥR_1,007.017.2
tasya tv evaṃ prabhāvasya dharmajñasya mahātmanaḥR_1,008.001.1
sutārthaṃ tapyamānasya nāsīd vaṃśakaraḥ sutaḥR_1,008.001.2
cintayānasya tasyaivaṃ buddhir āsīn mahātmanaḥR_1,008.002.1
sutārthaṃ vājimedhena kimarthaṃ na yajāmy ahamR_1,008.002.2
sa niścitāṃ matiṃ kṛtvā yaṣṭavyam iti buddhimānR_1,008.003.1
mantribhiḥ saha dharmātmā sarvair eva kṛtātmabhiḥR_1,008.003.2
tato 'bravīd idaṃ rājā sumantraṃ mantrisattamamR_1,008.004.1
śīghram ānaya me sarvān gurūṃs tān sapurohitānR_1,008.004.2
etac chrutvā rahaḥ sūto rājānam idam abravītR_1,008.005.1
ṛtvigbhir upadiṣṭo 'yaṃ purāvṛtto mayā śrutaḥR_1,008.005.2
sanatkumāro bhagavān pūrvaṃ kathitavān kathāmR_1,008.006.1
ṛṣīṇāṃ saṃnidhau rājaṃs tava putrāgamaṃ pratiR_1,008.006.2
kāśyapasya tu putro 'sti vibhāṇḍaka iti śrutaḥR_1,008.007.1
ṛśyaśṛṅga iti khyātas tasya putro bhaviṣyatiR_1,008.007.2
sa vane nityasaṃvṛddho munir vanacaraḥ sadāR_1,008.008.1
nānyaṃ jānāti viprendro nityaṃ pitranuvartanātR_1,008.008.2
dvaividhyaṃ brahmacaryasya bhaviṣyati mahātmanaḥR_1,008.009.1
lokeṣu prathitaṃ rājan vipraiś ca kathitaṃ sadāR_1,008.009.2
tasyaivaṃ vartamānasya kālaḥ samabhivartataR_1,008.010.1
agniṃ śuśrūṣamāṇasya pitaraṃ ca yaśasvinamR_1,008.010.2
etasminn eva kāle tu lomapādaḥ pratāpavānR_1,008.011.1
aṅgeṣu prathito rājā bhaviṣyati mahābalaḥR_1,008.011.2
tasya vyatikramād rājño bhaviṣyati sudāruṇāR_1,008.012.1
anāvṛṣṭiḥ sughorā vai sarvabhūtabhayāvahāR_1,008.012.2
anāvṛṣṭyāṃ tu vṛttāyāṃ rājā duḥkhasamanvitaḥR_1,008.013.1
brāhmaṇāñ śrutavṛddhāṃś ca samānīya pravakṣyatiR_1,008.013.2
bhavantaḥ śrutadharmāṇo lokacāritravedinaḥR_1,008.014.1
samādiśantu niyamaṃ prāyaścittaṃ yathā bhavetR_1,008.014.2
vakṣyanti te mahīpālaṃ brāhmaṇā vedapāragāḥR_1,008.015.1
vibhāṇḍakasutaṃ rājan sarvopāyair ihānayaR_1,008.015.2
ānāyya ca mahīpāla ṛśyaśṛṅgaṃ susatkṛtamR_1,008.016.1
prayaccha kanyāṃ śāntāṃ vai vidhinā susamāhitaḥR_1,008.016.2
teṣāṃ tu vacanaṃ śrutvā rājā cintāṃ prapatsyateR_1,008.017.1
kenopāyena vai śakyam ihānetuṃ sa vīryavānR_1,008.017.2
tato rājā viniścitya saha mantribhir ātmavānR_1,008.018.1
purohitam amātyāṃś ca preṣayiṣyati satkṛtānR_1,008.018.2
te tu rājño vacaḥ śrutvā vyathitā vanatānanāḥR_1,008.019.1
na gacchema ṛṣer bhītā anuneṣyanti taṃ nṛpamR_1,008.019.2
vakṣyanti cintayitvā te tasyopāyāṃś ca tān kṣamānR_1,008.020.1
āneṣyāmo vayaṃ vipraṃ na ca doṣo bhaviṣyatiR_1,008.020.2
evam aṅgādhipenaiva gaṇikābhir ṛṣeḥ sutaḥR_1,008.021.1
ānīto 'varṣayad devaḥ śāntā cāsmai pradīyateR_1,008.021.2
ṛśyaśṛṅgas tu jāmātā putrāṃs tava vidhāsyatiR_1,008.022.1
sanatkumārakathitam etāvad vyāhṛtaṃ mayāR_1,008.022.2
atha hṛṣṭo daśarathaḥ sumantraṃ pratyabhāṣataR_1,008.023.1
yatharṣyaśṛṅgas tv ānīto vistareṇa tvayocyatāmR_1,008.023.2
sumantraś codito rājñā provācedaṃ vacas tadāR_1,009.001.1
yatharṣyaśṛṅgas tv ānītaḥ śṛṇu me mantribhiḥ sahaR_1,009.001.2
lomapādam uvācedaṃ sahāmātyaḥ purohitaḥR_1,009.002.1
upāyo nirapāyo 'yam asmābhir abhicintitaḥR_1,009.002.2
ṛśyaśṛṅgo vanacaras tapaḥsvādhyāyane rataḥR_1,009.003.1
anabhijñaḥ sa nārīṇāṃ viṣayāṇāṃ sukhasya caR_1,009.003.2
indriyārthair abhimatair naracittapramāthibhiḥR_1,009.004.1
puram ānāyayiṣyāmaḥ kṣipraṃ cādhyavasīyatāmR_1,009.004.2
gaṇikās tatra gacchantu rūpavatyaḥ svalaṃkṛtāḥR_1,009.005.1
pralobhya vividhopāyair āneṣyantīha satkṛtāḥR_1,009.005.2
śrutvā tatheti rājā ca pratyuvāca purohitamR_1,009.006.1
purohito mantriṇaś ca tathā cakruś ca te tadāR_1,009.006.2
āśramasyāvidūre 'smin yatnaṃ kurvanti darśaneR_1,009.007.1
ṛṣiputrasya ghorasya nityam āśramavāsinaḥR_1,009.007.2
R_1,009.007R_1,009.008.1
pituḥ sa nityasaṃtuṣṭo nāticakrāma cāśramātR_1,009.008.2
na tena janmaprabhṛti dṛṣṭapūrvaṃ tapasvināR_1,009.009.1
strī vā pumān vā yac cānyat sattvaṃ nagararāṣṭrajamR_1,009.009.2
tataḥ kadā cit taṃ deśam ājagāma yadṛcchayāR_1,009.010.1
vibhāṇḍakasutas tatra tāś cāpaśyad varāṅganāḥR_1,009.010.2
tāś citraveṣāḥ pramadā gāyantyo madhurasvaraiḥR_1,009.011.1
ṛṣiputram upāgamya sarvā vacanam abruvanR_1,009.011.2
kas tvaṃ kiṃ vartase brahmañ jñātum icchāmahe vayamR_1,009.012.1
ekas tvaṃ vijane ghore vane carasi śaṃsa naḥR_1,009.012.2
adṛṣṭarūpās tās tena kāmyarūpā vane striyaḥR_1,009.013.1
hārdāt tasya matir jātā ākhyātuṃ pitaraṃ svakamR_1,009.013.2
pitā vibhāṇḍako 'smākaṃ tasyāhaṃ suta aurasaḥR_1,009.014.1
ṛśyaśṛṅga iti khyātaṃ nāma karma ca me bhuviR_1,009.014.2
ihāśramapado 'smākaṃ samīpe śubhadarśanāḥR_1,009.015.1
kariṣye vo 'tra pūjāṃ vai sarveṣāṃ vidhipūrvakamR_1,009.015.2
ṛṣiputravacaḥ śrutvā sarvāsāṃ matir āsa vaiR_1,009.016.1
tad āśramapadaṃ draṣṭuṃ jagmuḥ sarvāś ca tena haR_1,009.016.2
gatānāṃ tu tataḥ pūjām ṛṣiputraś cakāra haR_1,009.017.1
idam arghyam idaṃ pādyam idaṃ mūlaṃ phalaṃ ca naḥR_1,009.017.2
pratigṛhya tu tāṃ pūjāṃ sarvā eva samutsukāḥR_1,009.018.1
ṛṣer bhītāś ca śīghraṃ tu gamanāya matiṃ dadhuḥR_1,009.018.2
asmākam api mukhyāni phalānīmāni vai dvijaR_1,009.019.1
gṛhāṇa prati bhadraṃ te bhakṣayasva ca mā ciramR_1,009.019.2
tatas tās taṃ samāliṅgya sarvā harṣasamanvitāḥR_1,009.020.1
modakān pradadus tasmai bhakṣyāṃś ca vividhāñ śubhānR_1,009.020.2
tāni cāsvādya tejasvī phalānīti sma manyateR_1,009.021.1
anāsvāditapūrvāṇi vane nityanivāsināR_1,009.021.2
āpṛcchya ca tadā vipraṃ vratacaryāṃ nivedya caR_1,009.022.1
gacchanti smāpadeśāt tā bhītās tasya pituḥ striyaḥR_1,009.022.2
gatāsu tāsu sarvāsu kāśyapasyātmajo dvijaḥR_1,009.023.1
asvasthahṛdayaś cāsīd duḥkhaṃ sma parivartateR_1,009.023.2
tato 'paredyus taṃ deśam ājagāma sa vīryavānR_1,009.024.1
manojñā yatra tā dṛṣṭā vāramukhyāḥ svalaṃkṛtāḥR_1,009.024.2
dṛṣṭvaiva ca tadā vipram āyāntaṃ hṛṣṭamānasāḥR_1,009.025.1
upasṛtya tataḥ sarvās tās tam ūcur idaṃ vacaḥR_1,009.025.2
ehy āśramapadaṃ saumya asmākam iti cābruvanR_1,009.026.1
tatrāpy eṣa vidhiḥ śrīmān viśeṣeṇa bhaviṣyatiR_1,009.026.2
śrutvā tu vacanaṃ tāsāṃ sarvāsāṃ hṛdayaṃgamamR_1,009.027.1
gamanāya matiṃ cakre taṃ ca ninyus tadā striyaḥR_1,009.027.2
tatra cānīyamāne tu vipre tasmin mahātmaniR_1,009.028.1
vavarṣa sahasā devo jagat prahlādayaṃs tadāR_1,009.028.2
varṣeṇaivāgataṃ vipraṃ viṣayaṃ svaṃ narādhipaḥR_1,009.029.1
pratyudgamya muniṃ prahvaḥ śirasā ca mahīṃ gataḥR_1,009.029.2
arghyaṃ ca pradadau tasmai nyāyataḥ susamāhitaḥR_1,009.030.1
vavre prasādaṃ viprendrān mā vipraṃ manyur āviśetR_1,009.030.2
antaḥpuraṃ praviśyāsmai kanyāṃ dattvā yathāvidhiR_1,009.031.1
śāntāṃ śāntena manasā rājā harṣam avāpa saḥR_1,009.031.2
evaṃ sa nyavasat tatra sarvakāmaiḥ supūjitaḥR_1,009.032.1
ṛśyaśṛṅgo mahātejāḥ śāntayā saha bhāryayāR_1,009.032.2
bhūya eva ca rājendra śṛṇu me vacanaṃ hitamR_1,010.001.1
yathā sa devapravaraḥ kathāyām evam abravītR_1,010.001.2
ikṣvākūṇāṃ kule jāto bhaviṣyati sudhārmikaḥR_1,010.002.1
rājā daśaratho nāmnā śrīmān satyapratiśravaḥR_1,010.002.2
aṅgarājena sakhyaṃ ca tasya rājño bhaviṣyatiR_1,010.003.1
kanyā cāsya mahābhāgā śāntā nāma bhaviṣyatiR_1,010.003.2
putras tv aṅgasya rājñas tu lomapāda iti śrutaḥR_1,010.004.1
taṃ sa rājā daśaratho gamiṣyati mahāyaśāḥR_1,010.004.2
anapatyo 'smi dharmātmañ śāntābhartā mama kratumR_1,010.005.1
āhareta tvayājñaptaḥ saṃtānārthaṃ kulasya caR_1,010.005.2
śrutvā rājño 'tha tad vākyaṃ manasā sa vicintya caR_1,010.006.1
pradāsyate putravantaṃ śāntā bhartāram ātmavānR_1,010.006.2
pratigṛhya ca taṃ vipraṃ sa rājā vigatajvaraḥR_1,010.007.1
āhariṣyati taṃ yajñaṃ prahṛṣṭenāntarātmanāR_1,010.007.2
taṃ ca rājā daśaratho yaṣṭukāmaḥ kṛtāñjaliḥR_1,010.008.1
ṛśyaśṛṅgaṃ dvijaśreṣṭhaṃ varayiṣyati dharmavitR_1,010.008.2
yajñārthaṃ prasavārthaṃ ca svargārthaṃ ca nareśvaraḥR_1,010.009.1
labhate ca sa taṃ kāmaṃ dvijamukhyād viśāṃ patiḥR_1,010.009.2
putrāś cāsya bhaviṣyanti catvāro 'mitavikramāḥR_1,010.010.1
vaṃśapratiṣṭhānakarāḥ sarvalokeṣu viśrutāḥR_1,010.010.2
evaṃ sa devapravaraḥ pūrvaṃ kathitavān kathāmR_1,010.011.1
sanatkumāro bhagavān purā devayuge prabhuḥR_1,010.011.2
sa tvaṃ puruṣaśārdūla tam ānaya susatkṛtamR_1,010.012.1
svayam eva mahārāja gatvā sabalavāhanaḥR_1,010.012.2
anumānya vasiṣṭhaṃ ca sūtavākyaṃ niśamya caR_1,010.013.1
sāntaḥpuraḥ sahāmātyaḥ prayayau yatra sa dvijaḥR_1,010.013.2
vanāni saritaś caiva vyatikramya śanaiḥ śanaiḥR_1,010.014.1
abhicakrāma taṃ deśaṃ yatra vai munipuṃgavaḥR_1,010.014.2
āsādya taṃ dvijaśreṣṭhaṃ lomapādasamīpagamR_1,010.015.1
ṛṣiputraṃ dadarśādau dīpyamānam ivānalamR_1,010.015.2
tato rājā yathānyāyaṃ pūjāṃ cakre viśeṣataḥR_1,010.016.1
sakhitvāt tasya vai rājñaḥ prahṛṣṭenāntarātmanāR_1,010.016.2
lomapādena cākhyātam ṛṣiputrāya dhīmateR_1,010.017.1
sakhyaṃ saṃbandhakaṃ caiva tadā taṃ pratyapūjayatR_1,010.017.2
evaṃ susatkṛtas tena sahoṣitvā nararṣabhaḥR_1,010.018.1
saptāṣṭadivasān rājā rājānam idam abravītR_1,010.018.2
śāntā tava sutā rājan saha bhartrā viśāmpateR_1,010.019.1
madīyaṃ nagaraṃ yātu kāryaṃ hi mahad udyatamR_1,010.019.2
tatheti rājā saṃśrutya gamanaṃ tasya dhīmataḥR_1,010.020.1
uvāca vacanaṃ vipraṃ gaccha tvaṃ saha bhāryayāR_1,010.020.2
ṛṣiputraḥ pratiśrutya tathety āha nṛpaṃ tadāR_1,010.021.1
sa nṛpeṇābhyanujñātaḥ prayayau saha bhāryayāR_1,010.021.2
tāv anyonyāñjaliṃ kṛtvā snehāt saṃśliṣya corasāR_1,010.022.1
nanandatur daśaratho lomapādaś ca vīryavānR_1,010.022.2
paurebhyaḥ preṣayām āsa dūtān vai śīghragāminaḥR_1,010.023.1
kriyatāṃ nagaraṃ sarvaṃ kṣipram eva svalaṃkṛtamR_1,010.023.2
tataḥ prahṛṣṭāḥ paurās te śrutvā rājānam āgatamR_1,010.024.1
tathā pracakrus tat sarvaṃ rājñā yat preṣitaṃ tadāR_1,010.024.2
tataḥ svalaṃkṛtaṃ rājā nagaraṃ praviveśa haR_1,010.025.1
śaṅkhadundubhinirghoṣaiḥ puraskṛtya dvijarṣabhamR_1,010.025.2
tataḥ pramuditāḥ sarve dṛṣṭvā taṃ nāgarā dvijamR_1,010.026.1
praveśyamānaṃ satkṛtya narendreṇendrakarmaṇāR_1,010.026.2
antaḥpuraṃ praveśyainaṃ pūjāṃ kṛtvā tu śāstrataḥR_1,010.027.1
kṛtakṛtyaṃ tadātmānaṃ mene tasyopavāhanātR_1,010.027.2
antaḥpurāṇi sarvāṇi śāntāṃ dṛṣṭvā tathāgatāmR_1,010.028.1
saha bhartrā viśālākṣīṃ prītyānandam upāgamanR_1,010.028.2
pūjyamānā ca tābhiḥ sā rājñā caiva viśeṣataḥR_1,010.029.1
uvāsa tatra sukhitā kaṃ cit kālaṃ saha dvijāR_1,010.029.2
tataḥ kāle bahutithe kasmiṃś cit sumanohareR_1,011.001.1
vasante samanuprāpte rājño yaṣṭuṃ mano 'bhavatR_1,011.001.2
tataḥ prasādya śirasā taṃ vipraṃ devavarṇinamR_1,011.002.1
yajñāya varayām āsa saṃtānārthaṃ kulasya vaiR_1,011.002.2
tatheti ca sa rājānam uvāca ca susatkṛtaḥR_1,011.003.1
saṃbhārāḥ saṃbhriyantāṃ te turagaś ca vimucyatāmR_1,011.003.2
tato rājābravīd vākyaṃ sumantraṃ mantrisattamamR_1,011.004.1
sumantrāvāhaya kṣipram ṛtvijo brahmavādinaḥR_1,011.004.2
tataḥ sumantras tvaritaṃ gatvā tvaritavikramaḥR_1,011.005.1
samānayat sa tān viprān samastān vedapāragānR_1,011.005.2
suyajñaṃ vāmadevaṃ ca jābālim atha kāśyapamR_1,011.006.1
purohitaṃ vasiṣṭhaṃ ca ye cānye dvijasattamāḥR_1,011.006.2
tān pūjayitvā dharmātmā rājā daśarathas tadāR_1,011.007.1
idaṃ dharmārthasahitaṃ ślakṣṇaṃ vacanam abravītR_1,011.007.2
mama lālapyamānasya putrārthaṃ nāsti vai sukhamR_1,011.008.1
tadarthaṃ hayamedhena yakṣyāmīti matir mamaR_1,011.008.2
tad ahaṃ yaṣṭum icchāmi śāstradṛṣṭena karmaṇāR_1,011.009.1
ṛṣiputraprabhāvena kāmān prāpsyāmi cāpy ahamR_1,011.009.2
tataḥ sādhv iti tad vākyaṃ brāhmaṇāḥ pratyapūjayanR_1,011.010.1
vasiṣṭhapramukhāḥ sarve pārthivasya mukhāc cyutamR_1,011.010.2
ṛśyaśṛṅgapurogāś ca pratyūcur nṛpatiṃ tadāR_1,011.011.1
saṃbhārāḥ saṃbhriyantāṃ te turagaś ca vimucyatāmR_1,011.011.2
sarvathā prāpyase putrāṃś caturo 'mitavikramānR_1,011.012.1
yasya te dhārmikī buddhir iyaṃ putrārtham āgatāR_1,011.012.2
tataḥ prīto 'bhavad rājā śrutvā tad dvijabhāṣitamR_1,011.013.1
amātyāṃś cābravīd rājā harṣeṇedaṃ śubhākṣaramR_1,011.013.2
gurūṇāṃ vacanāc chīghraṃ saṃbhārāḥ saṃbhriyantu meR_1,011.014.1
samarthādhiṣṭhitaś cāśvaḥ sopādhyāyo vimucyatāmR_1,011.014.2
sarayvāś cottare tīre yajñabhūmir vidhīyatāmR_1,011.015.1
śāntayaś cābhivardhantāṃ yathākalpaṃ yathāvidhiR_1,011.015.2
śakyaḥ kartum ayaṃ yajñaḥ sarveṇāpi mahīkṣitāR_1,011.016.1
nāparādho bhavet kaṣṭo yady asmin kratusattameR_1,011.016.2
chidraṃ hi mṛgayante 'tra vidvāṃso brahmarākṣasāḥR_1,011.017.1
vidhihīnasya yajñasya sadyaḥ kartā vinaśyatiR_1,011.017.2
tad yathā vidhipūrvaṃ me kratur eṣa samāpyateR_1,011.018.1
tathāvidhānaṃ kriyatāṃ samarthāḥ karaṇeṣv ihaR_1,011.018.2
tatheti ca tataḥ sarve mantriṇaḥ pratyapūjayanR_1,011.019.1
pārthivendrasya tad vākyaṃ yathājñaptam akurvataR_1,011.019.2
tato dvijās te dharmajñam astuvan pārthivarṣabhamR_1,011.020.1
anujñātās tataḥ sarve punar jagmur yathāgatamR_1,011.020.2
gatānāṃ tu dvijātīnāṃ mantriṇas tān narādhipaḥR_1,011.021.1
visarjayitvā svaṃ veśma praviveśa mahādyutiḥR_1,011.021.2
punaḥ prāpte vasante tu pūrṇaḥ saṃvatsaro 'bhavatR_1,012.001.1
abhivādya vasiṣṭhaṃ ca nyāyataḥ pratipūjya caR_1,012.001.2
abravīt praśritaṃ vākyaṃ prasavārthaṃ dvijottamamR_1,012.002.1
yajño me kriyatāṃ vipra yathoktaṃ munipuṃgavaR_1,012.002.2
yathā na vighnaḥ kriyate yajñāṅgeṣu vidhīyatāmR_1,012.003.1
bhavān snigdhaḥ suhṛn mahyaṃ guruś ca paramo mahānR_1,012.003.2
voḍhavyo bhavatā caiva bhāro yajñasya codyataḥR_1,012.004.1
tatheti ca sa rājānam abravīd dvijasattamaḥR_1,012.004.2
kariṣye sarvam evaitad bhavatā yat samarthitamR_1,012.005.1
tato 'bravīd dvijān vṛddhān yajñakarmasu niṣṭhitānR_1,012.005.2
sthāpatye niṣṭhitāṃś caiva vṛddhān paramadhārmikānR_1,012.006.1
karmāntikāñ śilpakārān vardhakīn khanakān apiR_1,012.006.2
gaṇakāñ śilpinaś caiva tathaiva naṭanartakānR_1,012.007.1
tathā śucīñ śāstravidaḥ puruṣān subahuśrutānR_1,012.007.2
yajñakarma samīhantāṃ bhavanto rājaśāsanātR_1,012.008.1
iṣṭakā bahusāhasrī śīghram ānīyatām itiR_1,012.008.2
aupakāryāḥ kriyantāṃ ca rājñāṃ bahuguṇānvitāḥR_1,012.009.1
brāhmaṇāvasathāś caiva kartavyāḥ śataśaḥ śubhāḥR_1,012.009.2
bhakṣyānnapānair bahubhiḥ samupetāḥ suniṣṭhitāḥR_1,012.010.1
tathā paurajanasyāpi kartavyā bahuvistarāḥR_1,012.010.2
āvāsā bahubhakṣyā vai sarvakāmair upasthitāḥR_1,012.011.1
tathā jānapadasyāpi janasya bahuśobhanamR_1,012.011.2
dātavyam annaṃ vidhivat satkṛtya na tu līlayāR_1,012.012.1
sarve varṇā yathā pūjāṃ prāpnuvanti susatkṛtāḥR_1,012.012.2
na cāvajñā prayoktavyā kāmakrodhavaśād apiR_1,012.013.1
yajñakarmasu ye 'vyagrāḥ puruṣāḥ śilpinas tathāR_1,012.013.2
teṣām api viśeṣeṇa pūjā kāryā yathākramamR_1,012.014.1
yathā sarvaṃ suvihitaṃ na kiṃ cit parihīyateR_1,012.014.2
tathā bhavantaḥ kurvantu prītisnigdhena cetasāR_1,012.015.1
tataḥ sarve samāgamya vasiṣṭham idam abruvanR_1,012.015.2
yathoktaṃ tat kariṣyāmo na kiṃ cit parihāsyateR_1,012.016.1
tataḥ sumantram āhūya vasiṣṭho vākyam abravītR_1,012.016.2
nimantrayasya nṛpatīn pṛthivyāṃ ye ca dhārmikāḥR_1,012.017.1
brāhmaṇān kṣatriyān vaiśyāñ śūdrāṃś caiva sahasraśaḥR_1,012.017.2
samānayasva satkṛtya sarvadeśeṣu mānavānR_1,012.018.1
mithilādhipatiṃ śūraṃ janakaṃ satyavikramamR_1,012.018.2
tam ānaya mahābhāgaṃ svayam eva susatkṛtamR_1,012.019.1
pūrvasaṃbandhinaṃ jñātvā tataḥ pūrvaṃ bravīmi teR_1,012.019.2
tathā kāśipatiṃ snigdhaṃ satataṃ priyavādinamR_1,012.020.1
sadvṛttaṃ devasaṃkāśaṃ svayam evānayasva haR_1,012.020.2
tathā kekayarājānaṃ vṛddhaṃ paramadhārmikamR_1,012.021.1
śvaśuraṃ rājasiṃhasya saputraṃ tam ihānayaR_1,012.021.2
aṅgeśvaraṃ mahābhāgaṃ lomapādaṃ susatkṛtamR_1,012.022.1
vayasyaṃ rājasiṃhasya tam ānaya yaśasvinamR_1,012.022.2
prācīnān sindhusauvīrān saurāṣṭhreyāṃś ca pārthivānR_1,012.023.1
dākṣiṇātyān narendrāṃś ca samastān ānayasva haR_1,012.023.2
santi snigdhāś ca ye cānye rājānaḥ pṛthivītaleR_1,012.024.1
tān ānaya yathākṣipraṃ sānugān sahabāndhavānR_1,012.024.2
vasiṣṭhavākyaṃ tac chrutvā sumantras tvaritas tadāR_1,012.025.1
vyādiśat puruṣāṃs tatra rājñām ānayane śubhānR_1,012.025.2
svayam eva hi dharmātmā prayayau muniśāsanātR_1,012.026.1
sumantras tvarito bhūtvā samānetuṃ mahīkṣitaḥR_1,012.026.2
te ca karmāntikāḥ sarve vasiṣṭhāya ca dhīmateR_1,012.027.1
sarvaṃ nivedayanti sma yajñe yad upakalpitamR_1,012.027.2
avajñayā na dātavyaṃ kasya cil līlayāpi vāR_1,012.028.1
avajñayā kṛtaṃ hanyād dātāraṃ nātra saṃśayaḥR_1,012.028.2
tataḥ kaiś cid ahorātrair upayātā mahīkṣitaḥR_1,012.029.1
bahūni ratnāny ādāya rājño daśarathasya haR_1,012.029.2
tato vasiṣṭhaḥ suprīto rājānam idam abravītR_1,012.030.1
upayātā naravyāghra rājānas tava śāsanātR_1,012.030.2
mayāpi satkṛtāḥ sarve yathārhaṃ rājasattamāḥR_1,012.031.1
yajñiyaṃ ca kṛtaṃ rājan puruṣaiḥ susamāhitaiḥR_1,012.031.2
niryātu ca bhavān yaṣṭuṃ yajñāyatanam antikātR_1,012.032.1
sarvakāmair upahṛtair upetaṃ vai samantataḥR_1,012.032.2
tathā vasiṣṭhavacanād ṛśyaśṛṅgasya cobhayoḥR_1,012.033.1
śubhe divasa nakṣatre niryāto jagatīpatiḥR_1,012.033.2
tato vasiṣṭhapramukhāḥ sarva eva dvijottamāḥR_1,012.034.1
ṛśyaśṛṅgaṃ puraskṛtya yajñakarmārabhaṃs tadāR_1,012.034.2
atha saṃvatsare pūrṇe tasmin prāpte turaṅgameR_1,013.001.1
sarayvāś cottare tīre rājño yajño 'bhyavartataR_1,013.001.2
ṛśyaśṛṅgaṃ puraskṛtya karma cakrur dvijarṣabhāḥR_1,013.002.1
aśvamedhe mahāyajñe rājño 'sya sumahātmanaḥR_1,013.002.2
karma kurvanti vidhivad yājakā vedapāragāḥR_1,013.003.1
yathāvidhi yathānyāyaṃ parikrāmanti śāstrataḥR_1,013.003.2
pravargyaṃ śāstrataḥ kṛtvā tathaivopasadaṃ dvijāḥR_1,013.004.1
cakruś ca vidhivat sarvam adhikaṃ karma śāstrataḥR_1,013.004.2
abhipūjya tato hṛṣṭāḥ sarve cakrur yathāvidhiR_1,013.005.1
prātaḥsavanapūrvāṇi karmāṇi munipuṃgavāḥR_1,013.005.2
na cāhutam abhūt tatra skhalitaṃ vāpi kiṃ canaR_1,013.006.1
dṛśyate brahmavat sarvaṃ kṣemayuktaṃ hi cakrireR_1,013.006.2
na teṣv ahaḥsu śrānto vā kṣudhito vāpi dṛśyateR_1,013.007.1
nāvidvān brāhmaṇas tatra nāśatānucaras tathāR_1,013.007.2
brāhmaṇā bhuñjate nityaṃ nāthavantaś ca bhuñjateR_1,013.008.1
tāpasā bhuñjate cāpi śramaṇā bhuñjate tathāR_1,013.008.2
vṛddhāś ca vyādhitāś caiva striyo bālās tathaiva caR_1,013.009.1
aniśaṃ bhuñjamānānāṃ na tṛptir upalabhyateR_1,013.009.2
dīyatāṃ dīyatām annaṃ vāsāṃsi vividhāni caR_1,013.010.1
iti saṃcoditās tatra tathā cakrur anekaśaḥR_1,013.010.2
annakūṭāś ca bahavo dṛśyante parvatopamāḥR_1,013.011.1
divase divase tatra siddhasya vidhivat tadāR_1,013.011.2
annaṃ hi vidhivat svādu praśaṃsanti dvijarṣabhāḥR_1,013.012.1
aho tṛptāḥ sma bhadraṃ te iti śuśrāva rāghavaḥR_1,013.012.2
svalaṃkṛtāś ca puruṣā brāhmaṇān paryaveṣayanR_1,013.013.1
upāsate ca tān anye sumṛṣṭamaṇikuṇḍalāḥR_1,013.013.2
karmāntare tadā viprā hetuvādān bahūn apiR_1,013.014.1
prāhuḥ suvāgmino dhīrāḥ parasparajigīṣayāR_1,013.014.2
divase divase tatra saṃstare kuśalā dvijāḥR_1,013.015.1
sarvakarmāṇi cakrus te yathāśāstraṃ pracoditāḥR_1,013.015.2
nāṣaḍaṅgavid atrāsīn nāvrato nābahuśrutaḥR_1,013.016.1
sadasyas tasya vai rājño nāvādakuśalo dvijaḥR_1,013.016.2
prāpte yūpocchraye tasmin ṣaḍ bailvāḥ khādirās tathāR_1,013.017.1
tāvanto bilvasahitāḥ parṇinaś ca tathāpareR_1,013.017.2
śleṣmātakamayo diṣṭo devadārumayas tathāR_1,013.018.1
dvāv eva tatra vihitau bāhuvyastaparigrahauR_1,013.018.2
kāritāḥ sarva evaite śāstrajñair yajñakovidaiḥR_1,013.019.1
śobhārthaṃ tasya yajñasya kāñcanālaṃkṛtā bhavanR_1,013.019.2
vinyastā vidhivat sarve śilpibhiḥ sukṛtā dṛḍhāḥR_1,013.020.1
aṣṭāśrayaḥ sarva eva ślakṣṇarūpasamanvitāḥR_1,013.020.2
ācchāditās te vāsobhiḥ puṣpair gandhaiś ca bhūṣitāḥR_1,013.021.1
saptarṣayo dīptimanto virājante yathā diviR_1,013.021.2
iṣṭakāś ca yathānyāyaṃ kāritāś ca pramāṇataḥR_1,013.022.1
cito 'gnir brāhmaṇais tatra kuśalaiḥ śulbakarmaṇiR_1,013.022.2
sa cityo rājasiṃhasya saṃcitaḥ kuśalair dvijaiḥR_1,013.023.1
garuḍo rukmapakṣo vai triguṇo 'ṣṭādaśātmakaḥR_1,013.023.2
uragāḥ pakṣiṇaś caiva yathāśāstraṃ pracoditāḥR_1,013.024.1
śāmitre tu hayas tatra tathā jala carāś ca yeR_1,013.024.2
paśūnāṃ triśataṃ tatra yūpeṣu niyataṃ tadāR_1,013.025.1
aśvaratnottamaṃ tasya rājño daśarathasya haR_1,013.025.2
kausalyā taṃ hayaṃ tatra paricarya samantataḥR_1,013.026.1
kṛpāṇair viśaśāsainaṃ tribhiḥ paramayā mudāR_1,013.026.2
patatriṇā tadā sārdhaṃ susthitena ca cetasāR_1,013.027.1
avasad rajanīm ekāṃ kausalyā dharmakāmyayāR_1,013.027.2
hotādhvaryus tathodgātā hayena samayojayanR_1,013.028.1
mahiṣyā parivṛktyātha vāvātām aparāṃ tathāR_1,013.028.2
patatriṇas tasya vapām uddhṛtya niyatendriyaḥR_1,013.029.1
ṛtvik parama saṃpannaḥ śrapayām āsa śāstrataḥR_1,013.029.2
dhūmagandhaṃ vapāyās tu jighrati sma narādhipaḥR_1,013.030.1
yathākālaṃ yathānyāyaṃ nirṇudan pāpam ātmanaḥR_1,013.030.2
hayasya yāni cāṅgāni tāni sarvāṇi brāhmaṇāḥR_1,013.031.1
agnau prāsyanti vidhivat samastāḥ ṣoḍaśartvijaḥR_1,013.031.2
plakṣaśākhāsu yajñānām anyeṣāṃ kriyate haviḥR_1,013.032.1
aśvamedhasya caikasya vaitaso bhāga iṣyateR_1,013.032.2
tryaho 'śvamedhaḥ saṃkhyātaḥ kalpasūtreṇa brāhmaṇaiḥR_1,013.033.1
catuṣṭomam ahas tasya prathamaṃ parikalpitamR_1,013.033.2
ukthyaṃ dvitīyaṃ saṃkhyātam atirātraṃ tathottaramR_1,013.034.1
kāritās tatra bahavo vihitāḥ śāstradarśanātR_1,013.034.2
jyotiṣṭomāyuṣī caiva atirātrau ca nirmitauR_1,013.035.1
abhijid viśvajic caiva aptoryāmo mahākratuḥR_1,013.035.2
prācīṃ hotre dadau rājā diśaṃ svakulavardhanaḥR_1,013.036.1
adhvaryave pratīcīṃ tu brahmaṇe dakṣiṇāṃ diśamR_1,013.036.2
udgātre tu tathodīcīṃ dakṣiṇaiṣā vinirmitāR_1,013.037.1
aśvamedhe mahāyajñe svayambhuvihite purāR_1,013.037.2
kratuṃ samāpya tu tadā nyāyataḥ puruṣarṣabhaḥR_1,013.038.1
ṛtvigbhyo hi dadau rājā dharāṃ tāṃ kratuvardhanaḥR_1,013.038.2
ṛtvijas tv abruvan sarve rājānaṃ gatakalmaṣamR_1,013.039.1
bhavān eva mahīṃ kṛtsnām eko rakṣitum arhatiR_1,013.039.2
ratāḥ svādhyāyakaraṇe vayaṃ nityaṃ hi bhūmipaR_1,013.040.1
niṣkrayaṃ kiṃ cid eveha prayacchatu bhavān itiR_1,013.040.2
gavāṃ śatasahasrāṇi daśa tebhyo dadau nṛpaḥR_1,013.041.1
daśakoṭiṃ suvarṇasya rajatasya caturguṇamR_1,013.041.2
ṛtvijas tu tataḥ sarve pradaduḥ sahitā vasuR_1,013.042.1
ṛśyaśṛṅgāya munaye vasiṣṭhāya ca dhīmateR_1,013.042.2
tatas te nyāyataḥ kṛtvā pravibhāgaṃ dvijottamāḥR_1,013.043.1
suprītamanasaḥ sarve pratyūcur muditā bhṛśamR_1,013.043.2
tataḥ prītamanā rājā prāpya yajñam anuttamamR_1,013.044.1
pāpāpahaṃ svarnayanaṃ dustaraṃ pārthivarṣabhaiḥR_1,013.044.2
tato 'bravīd ṛśyaśṛṅgaṃ rājā daśarathas tadāR_1,013.045.1
kulasya vardhanaṃ tat tu kartum arhasi suvrataR_1,013.045.2
tatheti ca sa rājānam uvāca dvijasattamaḥR_1,013.046.1
bhaviṣyanti sutā rājaṃś catvāras te kulodvahāḥR_1,013.046.2
medhāvī tu tato dhyātvā sa kiṃ cid idam uttamamR_1,014.001.1
labdhasaṃjñas tatas taṃ tu vedajño nṛpam abravītR_1,014.001.2
iṣṭiṃ te 'haṃ kariṣyāmi putrīyāṃ putrakāraṇātR_1,014.002.1
atharvaśirasi proktair mantraiḥ siddhāṃ vidhānataḥR_1,014.002.2
tataḥ prākramad iṣṭiṃ tāṃ putrīyāṃ putra kāraṇātR_1,014.003.1
juhāva cāgnau tejasvī mantradṛṣṭena karmaṇāR_1,014.003.2
tato devāḥ sagandharvāḥ siddhāś ca paramarṣayaḥR_1,014.004.1
bhāgapratigrahārthaṃ vai samavetā yathāvidhiR_1,014.004.2
tāḥ sametya yathānyāyaṃ tasmin sadasi devatāḥR_1,014.005.1
abruvaṃl lokakartāraṃ brahmāṇaṃ vacanaṃ mahatR_1,014.005.2
bhagavaṃs tvatprasādena rāvaṇo nāma rākṣasaḥR_1,014.006.1
sarvānno bādhate vīryāc chāsituṃ taṃ na śaknumaḥR_1,014.006.2
tvayā tasmai varo dattaḥ prītena bhagavan purāR_1,014.007.1
mānayantaś ca taṃ nityaṃ sarvaṃ tasya kṣamāmaheR_1,014.007.2
udvejayati lokāṃs trīn ucchritān dveṣṭi durmatiḥR_1,014.008.1
śakraṃ tridaśarājānaṃ pradharṣayitum icchatiR_1,014.008.2
ṛṣīn yakṣān sagandharvān asurān brāhmaṇāṃs tathāR_1,014.009.1
atikrāmati durdharṣo varadānena mohitaḥR_1,014.009.2
nainaṃ sūryaḥ pratapati pārśve vāti na mārutaḥR_1,014.010.1
calormimālī taṃ dṛṣṭvā samudro 'pi na kampateR_1,014.010.2
tan manan no bhayaṃ tasmād rākṣasād ghoradarśanātR_1,014.011.1
vadhārthaṃ tasya bhagavann upāyaṃ kartum arhasiR_1,014.011.2
evam uktaḥ suraiḥ sarvaiś cintayitvā tato 'bravītR_1,014.012.1
hantāyaṃ vihitas tasya vadhopāyo durātmanaḥR_1,014.012.2
tena gandharvayakṣāṇāṃ devadānavarakṣasāmR_1,014.013.1
avadhyo 'smīti vāg uktā tathety uktaṃ ca tan mayāR_1,014.013.2
nākīrtayad avajñānāt tad rakṣo mānuṣāṃs tadāR_1,014.014.1
tasmāt sa mānuṣād vadhyo mṛtur nānyo 'sya vidyateR_1,014.014.2
etac chrutvā priyaṃ vākyaṃ brahmaṇā samudāhṛtamR_1,014.015.1
devā maharṣayaḥ sarve prahṛṣṭās te 'bhavaṃs tadāR_1,014.015.2
etasminn antare viṣṇur upayāto mahādyutiḥR_1,014.016.1
brahmaṇā ca samāgamya tatra tasthau samāhitaḥR_1,014.016.2
tam abruvan surāḥ sarve samabhiṣṭūya saṃnatāḥR_1,014.017.1
tvāṃ niyokṣyāmahe viṣṇo lokānāṃ hitakāmyayāR_1,014.017.2
tasya bhāryāsu tisṛṣu hrīśrīkīrtyupamāsu caR_1,014.018.1
viṣṇo putratvam āgaccha kṛtvātmānaṃ caturvidhamR_1,014.018.2
tatra tvaṃ mānuṣo bhūtvā pravṛddhaṃ lokakaṇṭakamR_1,014.019.1
avadhyaṃ daivatair viṣṇo samare jahi rāvaṇamR_1,014.019.2
sa hi devān sagandharvān siddhāṃś ca ṛṣisattamānR_1,014.020.1
rākṣaso rāvaṇo mūrkho vīryotsekena bādhateR_1,014.020.2
tad uddhataṃ rāvaṇam ṛddhatejasaṃ pravṛddhadarpaṃ tridaśeśvaradviṣamR_1,014.021.1
virāvaṇaṃ sādhu tapasvikaṇṭakaṃ tapasvinām uddhara taṃ bhayāvahamR_1,014.021.2
tato nārāyaṇo viṣṇur niyuktaḥ surasattamaiḥR_1,015.001.1
jānann api surān evaṃ ślakṣṇaṃ vacanam abravītR_1,015.001.2
upāyaḥ ko vadhe tasya rākṣasādhipateḥ surāḥR_1,015.002.1
yam ahaṃ taṃ samāsthāya nihanyām ṛṣikaṇṭakamR_1,015.002.2
evam uktāḥ surāḥ sarve pratyūcur viṣṇum avyayamR_1,015.003.1
mānuṣīṃ tanum āsthāya rāvaṇaṃ jahi saṃyugeR_1,015.003.2
sa hi tepe tapas tīvraṃ dīrghakālam ariṃdamaR_1,015.004.1
yena tuṣṭo 'bhavad brahmā lokakṛl lokapūjitaḥR_1,015.004.2
saṃtuṣṭaḥ pradadau tasmai rākṣasāya varaṃ prabhuḥR_1,015.005.1
nānāvidhebhyo bhūtebhyo bhayaṃ nānyatra mānuṣātR_1,015.005.2
avajñātāḥ purā tena varadānena mānavāḥR_1,015.006.1
tasmāt tasya vadho dṛṣṭo mānuṣebhyaḥ paraṃtapaR_1,015.006.2
ity etad vacanaṃ śrutvā surāṇāṃ viṣṇur ātmavānR_1,015.007.1
pitaraṃ rocayām āsa tadā daśarathaṃ nṛpamR_1,015.007.2
sa cāpy aputro nṛpatis tasmin kāle mahādyutiḥR_1,015.008.1
ayajat putriyām iṣṭiṃ putrepsur arisūdanaḥR_1,015.008.2
tato vai yajamānasya pāvakād atulaprabhamR_1,015.009.1
prādurbhūtaṃ mahad bhūtaṃ mahāvīryaṃ mahābalamR_1,015.009.2
kṛṣṇaṃ raktāmbaradharaṃ raktāsyaṃ dundubhisvanamR_1,015.010.1
snigdhaharyakṣatanujaśmaśrupravaramūrdhajamR_1,015.010.2
śubhalakṣaṇasaṃpannaṃ divyābharaṇabhūṣitamR_1,015.011.1
śailaśṛṅgasamutsedhaṃ dṛptaśārdūlavikramamR_1,015.011.2
divākarasamākāraṃ dīptānalaśikhopamamR_1,015.012.1
taptajāmbūnadamayīṃ rājatāntaparicchadāmR_1,015.012.2
divyapāyasasaṃpūrṇāṃ pātrīṃ patnīm iva priyāmR_1,015.013.1
pragṛhya vipulāṃ dorbhyāṃ svayaṃ māyāmayīm ivaR_1,015.013.2
samavekṣyābravīd vākyam idaṃ daśarathaṃ nṛpamR_1,015.014.1
prājāpatyaṃ naraṃ viddhi mām ihābhyāgataṃ nṛpaR_1,015.014.2
tataḥ paraṃ tadā rājā pratyuvāca kṛtāñjaliḥR_1,015.015.1
bhagavan svāgataṃ te 'stu kim ahaṃ karavāṇi teR_1,015.015.2
atho punar idaṃ vākyaṃ prājāpatyo naro 'bravītR_1,015.016.1
rājann arcayatā devān adya prāptam idaṃ tvayāR_1,015.016.2
idaṃ tu naraśārdūla pāyasaṃ devanirmitamR_1,015.017.1
prajākaraṃ gṛhāṇa tvaṃ dhanyam ārogyavardhanamR_1,015.017.2
bhāryāṇām anurūpāṇām aśnīteti prayaccha vaiR_1,015.018.1
tāsu tvaṃ lapsyase putrān yadarthaṃ yajase nṛpaR_1,015.018.2
tatheti nṛpatiḥ prītaḥ śirasā pratigṛhya tāmR_1,015.019.1
pātrīṃ devānnasaṃpūrṇāṃ devadattāṃ hiraṇmayīmR_1,015.019.2
abhivādya ca tad bhūtam adbhutaṃ priyadarśanamR_1,015.020.1
mudā paramayā yuktaś cakārābhipradakṣiṇamR_1,015.020.2
tato daśarathaḥ prāpya pāyasaṃ devanirmitamR_1,015.021.1
babhūva paramaprītaḥ prāpya vittam ivādhanaḥR_1,015.021.2
tatas tad adbhutaprakhyaṃ bhūtaṃ paramabhāsvaramR_1,015.022.1
saṃvartayitvā tat karma tatraivāntaradhīyataR_1,015.022.2
harṣaraśmibhir udyotaṃ tasyāntaḥpuram ābabhauR_1,015.023.1
śāradasyābhirāmasya candrasyeva nabho'ṃśubhiḥR_1,015.023.2
so 'ntaḥpuraṃ praviśyaiva kausalyām idam abravītR_1,015.024.1
pāyasaṃ pratigṛhṇīṣva putrīyaṃ tv idam ātmanaḥR_1,015.024.2
ardhād ardhaṃ dadau cāpi sumitrāyai narādhipaḥR_1,015.025.1
kaikeyyai cāvaśiṣṭārdhaṃ dadau putrārthakāraṇātR_1,015.025.2
pradadau cāvaśiṣṭārdhaṃ pāyasasyāmṛtopamamR_1,015.026.1
anucintya sumitrāyai punar eva mahīpatiḥR_1,015.026.2
R_1,015.026R_1,015.027.1
evaṃ tāsāṃ dadau rājā bhāryāṇāṃ pāyasaṃ pṛthakR_1,015.027.2
tās tv etat pāyasaṃ prāpya narendrasyottamāḥ striyaḥR_1,015.028.1
saṃmānaṃ menire sarvāḥ praharṣoditacetasaḥR_1,015.028.2
putratvaṃ tu gate viṣṇau rājñas tasya mahātmanaḥR_1,016.001.1
uvāca devatāḥ sarvāḥ svayambhūr bhagavān idamR_1,016.001.2
satyasaṃdhasya vīrasya sarveṣāṃ no hitaiṣiṇaḥR_1,016.002.1
viṣṇoḥ sahāyān balinaḥ sṛjadhvaṃ kāmarūpiṇaḥR_1,016.002.2
māyāvidaś ca śūrāṃś ca vāyuvegasamāñjaveR_1,016.003.1
nayajñān buddhisaṃpannān viṣṇutulyaparākramānR_1,016.003.2
asaṃhāryān upāyajñān divyasaṃhananānvitānR_1,016.004.1
sarvāstraguṇasaṃpannān amṛtaprāśanān ivaR_1,016.004.2
apsaraḥsu ca mukhyāsu gandharvīṇāṃ tanūṣu caR_1,016.005.1
yakṣapannagakanyāsu ṛṣkavidyādharīṣu caR_1,016.005.2
kiṃnarīṇāṃ ca gātreṣu vānarīṇāṃ tanūṣu caR_1,016.006.1
sṛjadhvaṃ harirūpeṇa putrāṃs tulyaparākramānR_1,016.006.2
te tathoktā bhagavatā tat pratiśrutya śāsanamR_1,016.007.1
janayām āsur evaṃ te putrān vānararūpiṇaḥR_1,016.007.2
ṛṣayaś ca mahātmānaḥ siddhavidyādharoragāḥR_1,016.008.1
cāraṇāś ca sutān vīrān sasṛjur vanacāriṇaḥR_1,016.008.2
te sṛṣṭā bahusāhasrā daśagrīvavadhodyatāḥR_1,016.009.1
aprameyabalā vīrā vikrāntāḥ kāmarūpiṇaḥR_1,016.009.2
te gajācalasaṃkāśā vapuṣmanto mahābalāḥR_1,016.010.1
ṛkṣavānaragopucchāḥ kṣipram evābhijajñireR_1,016.010.2
yasya devasya yad rūpaṃ veṣo yaś ca parākramaḥR_1,016.011.1
ajāyata samastena tasya tasya sutaḥ pṛthakR_1,016.011.2
golāṅgūlīṣu cotpannāḥ ke cit saṃmatavikramāḥR_1,016.012.1
ṛkṣīṣu ca tathā jātā vānarāḥ kiṃnarīṣu caR_1,016.012.2
śilāpraharaṇāḥ sarve sarve pādapayodhinaḥR_1,016.013.1
nakhadaṃṣṭrāyudhāḥ sarve sarve sarvāstrakovidāḥR_1,016.013.2
vicālayeyuḥ śailendrān bhedayeyuḥ sthirān drumānR_1,016.014.1
kṣobhayeyuś ca vegena samudraṃ saritāṃ patimR_1,016.014.2
dārayeyuḥ kṣitiṃ padbhyām āplaveyur mahārṇavamR_1,016.015.1
nabhastalaṃ viśeyuś ca gṛhṇīyur api toyadānR_1,016.015.2
gṛhṇīyur api mātaṅgān mattān pravrajato vaneR_1,016.016.1
nardamānāṃś ca nādena pātayeyur vihaṃgamānR_1,016.016.2
śataṃ śatasahasrāṇi yūthapānāṃ mahātmanāmR_1,016.017.1
babhūvur yūthapaśreṣṭhā vīrāṃś cājanayan harīnR_1,016.017.2
anye ṛkṣavataḥ prasthān upatasthuḥ sahasraśaḥR_1,016.018.1
anye nānāvidhāñ śailān kānanāni ca bhejireR_1,016.018.2
sūryaputraṃ ca sugrīvaṃ śakraputraṃ ca vālinamR_1,016.019.1
bhrātarāv upatasthus te sarva eva harīśvarāḥR_1,016.019.2
tair meghavṛndācalakūṭakalpair mahābalair vānarayūthapālaiḥR_1,016.020.1
babhūva bhūr bhīmaśarīrarūpaiḥ samāvṛtā rāmasahāyahetoḥR_1,016.020.2
nirvṛtte tu kratau tasmin hayamedhe mahātmanaḥR_1,017.001.1
pratigṛhya surā bhāgān pratijagmur yathāgatamR_1,017.001.2
samāptadīkṣāniyamaḥ patnīgaṇasamanvitaḥR_1,017.002.1
praviveśa purīṃ rājā sabhṛtyabalavāhanaḥR_1,017.002.2
yathārhaṃ pūjitās tena rājñā vai pṛthivīśvarāḥR_1,017.003.1
muditāḥ prayayur deśān praṇamya munipuṃgavamR_1,017.003.2
gateṣu pṛthivīśeṣu rājā daśarathaḥ punaḥR_1,017.004.1
praviveśa purīṃ śrīmān puraskṛtya dvijottamānR_1,017.004.2
śāntayā prayayau sārdham ṛśyaśṛṅgaḥ supūjitaḥR_1,017.005.1
anvīyamāno rājñātha sānuyātreṇa dhīmatāR_1,017.005.2
kausalyājanayad rāmaṃ divyalakṣaṇasaṃyutamR_1,017.006.1
viṣṇor ardhaṃ mahābhāgaṃ putram ikṣvākunandanamR_1,017.006.2
kausalyā śuśubhe tena putreṇāmitatejasāR_1,017.007.1
yathā vareṇa devānām aditir vajrapāṇināR_1,017.007.2
bharato nāma kaikeyyāṃ jajñe satyaparākramaḥR_1,017.008.1
sākṣād viṣṇoś caturbhāgaḥ sarvaiḥ samudito guṇaiḥR_1,017.008.2
atha lakṣmaṇaśatrughnau sumitrājanayat sutauR_1,017.009.1
vīrau sarvāstrakuśalau viṣṇor ardhasamanvitauR_1,017.009.2
rājñaḥ putrā mahātmānaś catvāro jajñire pṛthakR_1,017.010.1
guṇavanto 'nurūpāś ca rucyā proṣṭhapadopamāḥR_1,017.010.2
atītyaikādaśāhaṃ tu nāma karma tathākarotR_1,017.011.1
jyeṣṭhaṃ rāmaṃ mahātmānaṃ bharataṃ kaikayīsutamR_1,017.011.2
vasiṣṭhaḥ paramaprīto nāmāni kṛtavāṃs tadāR_1,017.012.1
teṣāṃ janmakriyādīni sarvakarmāṇy akārayatR_1,017.012.2
teṣāṃ ketur iva jyeṣṭho rāmo ratikaraḥ pituḥR_1,017.013.1
babhūva bhūyo bhūtānāṃ svayambhūr iva saṃmataḥR_1,017.013.2
sarve vedavidaḥ śūrāḥ sarve lokahite ratāḥR_1,017.014.1
sarve jñānopasaṃpannāḥ sarve samuditā guṇaiḥR_1,017.014.2
teṣām api mahātejā rāmaḥ satyaparākramaḥR_1,017.015.1
bālyāt prabhṛti susnigdho lakṣmaṇo lakṣmivardhanaḥR_1,017.015.2
rāmasya lokarāmasya bhrātur jyeṣṭhasya nityaśaḥR_1,017.016.1
sarvapriyakaras tasya rāmasyāpi śarīrataḥR_1,017.016.2
na ca tena vinā nidrāṃ labhate puruṣottamaḥR_1,017.017.1
mṛṣṭam annam upānītam aśnāti na hi taṃ vināR_1,017.017.2
yadā hi hayam ārūḍho mṛgayāṃ yāti rāghavaḥR_1,017.018.1
tadainaṃ pṛṣṭhato 'bhyeti sadhanuḥ paripālayanR_1,017.018.2
bharatasyāpi śatrughno lakṣmaṇāvarajo hi saḥR_1,017.019.1
prāṇaiḥ priyataro nityaṃ tasya cāsīt tathā priyaḥR_1,017.019.2
sa caturbhir mahābhāgaiḥ putrair daśarathaḥ priyaiḥR_1,017.020.1
babhūva paramaprīto devair iva pitāmahaḥR_1,017.020.2
te yadā jñānasaṃpannāḥ sarve samuditā guṇaiḥR_1,017.021.1
hrīmantaḥ kīrtimantaś ca sarvajñā dīrghadarśinaḥR_1,017.021.2
atha rājā daśarathas teṣāṃ dārakriyāṃ pratiR_1,017.022.1
cintayām āsa dharmātmā sopādhyāyaḥ sabāndhavaḥR_1,017.022.2
tasya cintayamānasya mantrimadhye mahātmanaḥR_1,017.023.1
abhyāgacchan mahātejo viśvāmitro mahāmuniḥR_1,017.023.2
sa rājño darśanākāṅkṣī dvārādhyakṣān uvāca haR_1,017.024.1
śīghram ākhyāta māṃ prāptaṃ kauśikaṃ gādhinaḥ sutamR_1,017.024.2
tac chrutvā vacanaṃ tasya rājaveśma pradudruvuḥR_1,017.025.1
saṃbhrāntamanasaḥ sarve tena vākyena coditāḥR_1,017.025.2
te gatvā rājabhavanaṃ viśvāmitram ṛṣiṃ tadāR_1,017.026.1
prāptam āvedayām āsur nṛpāyekṣvākave tadāR_1,017.026.2
teṣāṃ tad vacanaṃ śrutvā sapurodhāḥ samāhitaḥR_1,017.027.1
pratyujjagāma saṃhṛṣṭo brahmāṇam iva vāsavaḥR_1,017.027.2
sa dṛṣṭvā jvalitaṃ dīptyā tāpasaṃ saṃśitavratamR_1,017.028.1
prahṛṣṭavadano rājā tato 'rghyam upahārayatR_1,017.028.2
sa rājñaḥ pratigṛhyārghyaṃ śāstradṛṣṭtena karmaṇāR_1,017.029.1
kuśalaṃ cāvyayaṃ caiva paryapṛcchan narādhipamR_1,017.029.2
vasiṣṭhaṃ ca samāgamya kuśalaṃ munipuṃgavaḥR_1,017.030.1
ṛṣīṃś ca tān yathā nyāyaṃ mahābhāgān uvāca haR_1,017.030.2
te sarve hṛṣṭamanasas tasya rājño niveśanamR_1,017.031.1
viviśuḥ pūjitās tatra niṣeduś ca yathārthataḥR_1,017.031.2
atha hṛṣṭamanā rājā viśvāmitraṃ mahāmunimR_1,017.032.1
uvāca paramodāro hṛṣṭas tam abhipūjayanR_1,017.032.2
pranaṣṭasya yathā lābho yathā harṣo mahodayeR_1,017.033.1
tathaivāgamanaṃ manye svāgataṃ te mahāmuneR_1,017.033.2
pātrabhūto 'si me vipra diṣṭyā prāpto 'si dhārmikaR_1,017.034.1
adya me saphalaṃ janma jīvitaṃ ca sujīvitamR_1,017.034.2
pūrvaṃ rājarṣiśabdena tapasā dyotitaprabhaḥR_1,017.035.1
brahmarṣitvam anuprāptaḥ pūjyo 'si bahudhā mayāR_1,017.035.2
tad adbhutam idaṃ vipra pavitraṃ paramaṃ mamaR_1,017.036.1
śubhakṣetragataś cāhaṃ tava saṃdarśanāt prabhoR_1,017.036.2
brūhi yat prārthitaṃ tubhyaṃ kāryam āgamanaṃ pratiR_1,017.037.1
icchāmy anugṛhīto 'haṃ tvadarthaparivṛddhayeR_1,017.037.2
kāryasya na vimarśaṃ ca gantum arhasi kauśikaR_1,017.038.1
kartā cāham aśeṣeṇa daivataṃ hi bhavān mamaR_1,017.038.2
iti hṛdayasukhaṃ niśamya vākyaṃ śrutisukham ātmavatā vinītam uktamR_1,017.039.1
prathitaguṇayaśā guṇair viśiṣṭaḥ parama ṛṣiḥ paramaṃ jagāma harṣamR_1,017.039.2
tac chrutvā rājasiṃhasya vākyam adbhutavistaramR_1,018.001.1
hṛṣṭaromā mahātejā viśvāmitro 'bhyabhāṣataR_1,018.001.2
sadṛśaṃ rājaśārdūla tavaitad bhuvi nānyataḥR_1,018.002.1
mahāvaṃśaprasūtasya vasiṣṭhavyapadeśinaḥR_1,018.002.2
yat tu me hṛdgataṃ vākyaṃ tasya kāryasya niścayamR_1,018.003.1
kuruṣva rājaśārdūla bhava satyapratiśravaḥR_1,018.003.2
ahaṃ niyamam ātiṣṭha siddhyarthaṃ puruṣarṣabhaR_1,018.004.1
tasya vighnakarau dvau tu rākṣasau kāmarūpiṇauR_1,018.004.2
mārīcaś ca subāhuś ca vīryavantau suśikṣitauR_1,018.005.1
tau māṃsarudhiraugheṇa vediṃ tām abhyavarṣatāmR_1,018.005.2
avadhūte tathā bhūte tasmin niyamaniścayeR_1,018.006.1
kṛtaśramo nirutsāhas tasmād deśād apākrameR_1,018.006.2
na ca me krodham utsraṣṭuṃ buddhir bhavati pārthivaR_1,018.007.1
tathābhūtā hi sā caryā na śāpas tatra mucyateR_1,018.007.2
svaputraṃ rājaśārdūla rāmaṃ satyaparākramamR_1,018.008.1
kākapakṣadharaṃ śūraṃ jyeṣṭhaṃ me dātum arhasiR_1,018.008.2
śakto hy eṣa mayā gupto divyena svena tejasāR_1,018.009.1
rākṣasā ye vikartāras teṣām api vināśaneR_1,018.009.2
śreyaś cāsmai pradāsyāmi bahurūpaṃ na saṃśayaḥR_1,018.010.1
trayāṇām api lokānāṃ yena khyātiṃ gamiṣyatiR_1,018.010.2
na ca tau rāmam āsādya śaktau sthātuṃ kathaṃ canaR_1,018.011.1
na ca tau rāghavād anyo hantum utsahate pumānR_1,018.011.2
vīryotsiktau hi tau pāpau kālapāśavaśaṃ gatauR_1,018.012.1
rāmasya rājaśārdūla na paryāptau mahātmanaḥR_1,018.012.2
na ca putrakṛtaṃ snehaṃ kartum arhasi pārthivaR_1,018.013.1
ahaṃ te pratijānāmi hatau tau viddhi rākṣasauR_1,018.013.2
ahaṃ vedmi mahātmānaṃ rāmaṃ satyaparākramamR_1,018.014.1
vasiṣṭho 'pi mahātejā ye ceme tapasi sthitāḥR_1,018.014.2
yadi te dharmalābhaṃ ca yaśaś ca paramaṃ bhuviR_1,018.015.1
sthiram icchasi rājendra rāmaṃ me dātum arhasiR_1,018.015.2
yady abhyanujñāṃ kākutstha dadate tava mantriṇaḥR_1,018.016.1
vasiṣṭha pramukhāḥ sarve tato rāmaṃ visarjayaR_1,018.016.2
abhipretam asaṃsaktam ātmajaṃ dātum arhasiR_1,018.017.1
daśarātraṃ hi yajñasya rāmaṃ rājīvalocanamR_1,018.017.2
nātyeti kālo yajñasya yathāyaṃ mama rāghavaR_1,018.018.1
tathā kuruṣva bhadraṃ te mā ca śoke manaḥ kṛthāḥR_1,018.018.2
ity evam uktvā dharmātmā dharmārthasahitaṃ vacaḥR_1,018.019.1
virarāma mahātejā viśvāmitro mahāmuniḥR_1,018.019.2
iti hṛdayamanovidāraṇaṃ munivacanaṃ tad atīva śuśruvānR_1,018.020.1
narapatir agamad bhayaṃ mahad vyathitamanāḥ pracacāla cāsanātR_1,018.020.2
tac chrutvā rājaśārdūla viśvāmitrasya bhāṣitamR_1,019.001.1
muhūrtam iva niḥsaṃjñaḥ saṃjñāvān idam abravītR_1,019.001.2
ūnaṣoḍaśavarṣo me rāmo rājīvalocanaḥR_1,019.002.1
na yuddhayogyatām asya paśyāmi saha rākṣasaiḥR_1,019.002.2
iyam akṣauhiṇī pūrṇā yasyāhaṃ patir īśvaraḥR_1,019.003.1
anayā saṃvṛto gatvā yodhāhaṃ tair niśācaraiḥR_1,019.003.2
ime śūrāś ca vikrāntā bhṛtyā me 'straviśāradāḥR_1,019.004.1
yogyā rakṣogaṇair yoddhuṃ na rāmaṃ netum arhasiR_1,019.004.2
aham eva dhanuṣpāṇir goptā samaramūrdhaniR_1,019.005.1
yāvat prāṇān dhariṣyāmi tāvad yotsye niśācaraiḥR_1,019.005.2
nirvighnā vratacaryā sā bhaviṣyati surakṣitāR_1,019.006.1
ahaṃ tatra gamiṣyāmi na rāma netum arhasiR_1,019.006.2
na cāstrabalasaṃyukto na ca yuddhaviśāradaḥR_1,019.007.1
na cāsau rakṣasāṃ yogyaḥ kūṭayuddhā hi te dhruvamR_1,019.007.2
viprayukto hi rāmeṇa muhūrtam api notsaheR_1,019.008.1
jīvituṃ muniśārdūla na rāmaṃ netum arhasiR_1,019.008.2
yadi vā rāghavaṃ brahman netum icchasi suvrataR_1,019.009.1
caturaṅgasamāyuktaṃ mayā saha ca taṃ nayaR_1,019.009.2
ṣaṣṭir varṣasahasrāṇi jātasya mama kauśikaR_1,019.010.1
duḥkhenotpāditaś cāyaṃ na rāmaṃ netum arhasiR_1,019.010.2
caturṇām ātmajānāṃ hi prītiḥ paramikā mamaR_1,019.011.1
jyeṣṭhaṃ dharmapradhānaṃ ca na rāmaṃ netum arhasiR_1,019.011.2
kiṃ vīryā rākṣasās te ca kasya putrāś ca ke ca teR_1,019.012.1
kathaṃ pramāṇāḥ ke caitān rakṣanti munipuṃgavaR_1,019.012.2
kathaṃ ca pratikartavyaṃ teṣāṃ rāmeṇa rakṣasāmR_1,019.013.1
māmakair vā balair brahman mayā vā kūṭayodhināmR_1,019.013.2
sarvaṃ me śaṃsa bhagavan kathaṃ teṣāṃ mayā raṇeR_1,019.014.1
sthātavyaṃ duṣṭabhāvānāṃ vīryotsiktā hi rākṣasāḥR_1,019.014.2
tasya tad vacanaṃ śrutvā viśvāmitro 'bhyabhāṣataR_1,019.015.1
paulastyavaṃśaprabhavo rāvaṇo nāma rākṣasaḥR_1,019.015.2
sa brahmaṇā dattavaras trailokyaṃ bādhate bhṛśamR_1,019.016.1
mahābalo mahāvīryo rākṣasair bahubhir vṛtaḥR_1,019.016.2
śrūyate hi mahāvīryo rāvaṇo rākṣasādhipaḥR_1,019.017.1
sākṣād vaiśravaṇabhrātā putro viśravaso muneḥR_1,019.017.2
tena saṃcoditau tau tu rākṣasau sumahā balauR_1,019.018.1
mārīcaś ca subāhuś ca yajñavighnaṃ kariṣyataḥR_1,019.018.2
ity ukto muninā tena rājovāca muniṃ tadāR_1,019.019.1
na hi śakto 'smi saṃgrāme sthātuṃ tasya durātmanaḥR_1,019.019.2
sa tvaṃ prasādaṃ dharmajña kuruṣva mama putrakeR_1,019.020.1
devadānavagandharvā yakṣāḥ pataga pannagāḥR_1,019.020.2
na śaktā rāvaṇaṃ soḍhuṃ kiṃ punar mānavā yudhiR_1,019.021.1
sa hi vīryavatāṃ vīryam ādatte yudhi rākṣasaḥR_1,019.021.2
tena cāhaṃ na śakto 'smi saṃyoddhuṃ tasya vā balaiḥR_1,019.022.1
sabalo vā muniśreṣṭha sahito vā mamātmajaiḥR_1,019.022.2
katham apy amaraprakhyaṃ saṃgrāmāṇām akovidamR_1,019.023.1
bālaṃ me tanayaṃ brahman naiva dāsyāmi putrakamR_1,019.023.2
atha kālopamau yuddhe sutau sundopasundayoḥR_1,019.024.1
yajñavighnakarau tau te naiva dāsyāmi putrakamR_1,019.024.2
mārīcaś ca subāhuś ca vīryavantau suśikṣitauR_1,019.025.1
tayor anyatareṇāhaṃ yoddhā syāṃ sasuhṛdgaṇaḥR_1,019.025.2
tac chrutvā vacanaṃ tasya snehaparyākulākṣaramR_1,020.001.1
samanyuḥ kauśiko vākyaṃ pratyuvaca mahīpatimR_1,020.001.2
pūrvam arthaṃ pratiśrutya pratijñāṃ hātum icchasiR_1,020.002.1
rāgavāṇām ayukto 'yaṃ kulasyāsya viparyayaḥR_1,020.002.2
yad idaṃ te kṣamaṃ rājan gamiṣyāmi yathāgatamR_1,020.003.1
mithyāpratijñaḥ kākutstha sukhī bhava sabāndhavaḥR_1,020.003.2
tasya roṣaparītasya viśvāmitrasya dhīmataḥR_1,020.004.1
cacāla vasudhā kṛtsnā viveśa ca bhayaṃ surānR_1,020.004.2
trastarūpaṃ tu vijñāya jagat sarvaṃ mahān ṛṣiḥR_1,020.005.1
nṛpatiṃ suvrato dhīro vasiṣṭho vākyam abravītR_1,020.005.2
ikṣvākūṇāṃ kule jātaḥ sākṣād dharma ivāparaḥR_1,020.006.1
dhṛtimānsuvrataḥ śrīmān na dharmaṃ hātum arhasiR_1,020.006.2
triṣu lokeṣu vikhyāto dharmātmā iti rāghavaḥR_1,020.007.1
svadharmaṃ pratipadyasva nādharmaṃ voḍhum arhasiR_1,020.007.2
saṃśrutyaivaṃ kariṣyāmīty akurvāṇasya rāghavaR_1,020.008.1
iṣṭāpūrtavadho bhūyāt tasmād rāmaṃ visarjayaR_1,020.008.2
kṛtāstram akṛtāstraṃ vā nainaṃ śakṣyanti rākṣasāḥR_1,020.009.1
guptaṃ kuśikaputreṇa jvalanenāmṛtaṃ yathāR_1,020.009.2
eṣa vigrahavān dharma eṣa vīryavatāṃ varaḥR_1,020.010.1
eṣa buddhyādhiko loke tapasaś ca parāyaṇamR_1,020.010.2
eṣo 'strān vividhān vetti trailokye sacarācareR_1,020.011.1
nainam anyaḥ pumān vetti na ca vetsyanti ke canaR_1,020.011.2
na devā narṣayaḥ ke cin nāsurā na ca rākṣasāḥR_1,020.012.1
gandharvayakṣapravarāḥ sakiṃnaramahoragāḥR_1,020.012.2
sarvāstrāṇi kṛśāśvasya putrāḥ paramadhārmikāḥR_1,020.013.1
kauśikāya purā dattā yadā rājyaṃ praśāsatiR_1,020.013.2
te 'pi putrāḥ kṛśāśvasya prajāpatisutāsutāḥR_1,020.014.1
naikarūpā mahāvīryā dīptimanto jayāvahāḥR_1,020.014.2
jayā ca suprabhā caiva dakṣakanye sumadhyameR_1,020.015.1
te suvāte 'straśastrāṇi śataṃ parama bhāsvaramR_1,020.015.2
pañcāśataṃ sutāṃl lebhe jayā nāma varān purāR_1,020.016.1
vadhāyāsurasainyānām ameyān kāmarūpiṇaḥR_1,020.016.2
suprabhājanayac cāpi putrān pañcāśataṃ punaḥR_1,020.017.1
saṃhārān nāma durdharṣān durākrāmān balīyasaḥR_1,020.017.2
tāni cāstrāṇi vetty eṣa yathāvat kuśikātmajaḥR_1,020.018.1
apūrvāṇāṃ ca janane śakto bhūyaś ca dharmavitR_1,020.018.2
evaṃ vīryo mahātejā viśvāmitro mahātapāḥR_1,020.019.1
na rāmagamane rājan saṃśayaṃ gantum arhasiR_1,020.019.2
tathā vasiṣṭhe bruvati rājā daśarathaḥ sutamR_1,021.001.1
prahṛṣṭavadano rāmam ājuhāva salakṣmaṇamR_1,021.001.2
kṛtasvastyayanaṃ mātrā pitrā daśarathena caR_1,021.002.1
purodhasā vasiṣṭhena maṅgalair abhimantritamR_1,021.002.2
sa putraṃ mūrdhny upāghrāya rājā daśarathaḥ priyamR_1,021.003.1
dadau kuśikaputrāya suprītenāntarātmanāR_1,021.003.2
tato vāyuḥ sukhasparśo virajasko vavau tadāR_1,021.004.1
viśvāmitragataṃ rāmaṃ dṛṣṭvā rājīvalocanamR_1,021.004.2
puṣpavṛṣṭir mahaty āsīd devadundubhinisvanaḥR_1,021.005.1
śaṅkhadundubhinirghoṣaḥ prayāte tu mahātmaniR_1,021.005.2
viśvāmitro yayāv agre tato rāmo mahāyaśāḥR_1,021.006.1
kākapakṣadharo dhanvī taṃ ca saumitrir anvagātR_1,021.006.2
viśvāmitraṃ mahātmānaṃ triśīrṣāv iva pannagauR_1,021.007.1
anujagmatur akṣudrau pitāmaham ivāśvinauR_1,021.007.2
baddhagodhāṅgulitrāṇau khaḍgavantau mahādyutīR_1,021.008.1
sthāṇuṃ devam ivācintyaṃ kumārāv iva pāvakīR_1,021.008.2
adhyardhayojanaṃ gatvā sarayvā dakṣiṇe taṭeR_1,021.009.1
rāmeti madhurā vāṇīṃ viśvāmitro 'bhyabhāṣataR_1,021.009.2
gṛhāṇa vatsa salilaṃ mā bhūt kālasya paryayaḥR_1,021.010.1
mantragrāmaṃ gṛhāṇa tvaṃ balām atibalāṃ tathāR_1,021.010.2
na śramo na jvaro vā te na rūpasya viparyayaḥR_1,021.011.1
na ca suptaṃ pramattaṃ vā dharṣayiṣyanti nairṛtāḥR_1,021.011.2
na bāhvoḥ sadṛśo vīrye pṛthivyām asti kaś canaR_1,021.012.1
triṣu lokeṣu vā rāma na bhavet sadṛśas tavaR_1,021.012.2
na saubhāgye na dākṣiṇye na jñāne buddhiniścayeR_1,021.013.1
nottare pratipattavyo samo loke tavānaghaR_1,021.013.2
etadvidyādvaye labdhe bhavitā nāsti te samaḥR_1,021.014.1
balā cātibalā caiva sarvajñānasya mātarauR_1,021.014.2
balām atibalāṃ caiva paṭhataḥ pathi rāghavaR_1,021.015.1
vidyādvayam adhīyāne yaśaś cāpy atulaṃ bhuviR_1,021.015.2
pitāmahasute hy ete vidye tejaḥsamanviteR_1,021.016.1
pradātuṃ tava kākutstha sadṛśas tvaṃ hi dhārmikaR_1,021.016.2
kāmaṃ bahuguṇāḥ sarve tvayy ete nātra saṃśayaḥR_1,021.017.1
tapasā saṃbhṛte caite bahurūpe bhaviṣyataḥR_1,021.017.2
pratijagrāha te vidye maharṣer bhāvitātmanaḥR_1,021.018.1
vidyāsamudito rāmaḥ śuśubhe bhūrivikramaḥR_1,021.018.2
gurukāryāṇi sarvāṇi niyujya kuśikātmajeR_1,021.019.1
ūṣus tāṃ rajanīṃ tatra sarayvāṃ susukhaṃ trayaḥR_1,021.019.2
prabhātāyāṃ tu śarvaryāṃ viśvāmitro mahāmuniḥR_1,022.001.1
abhyabhāṣata kākutsthaṃ śayānaṃ parṇasaṃstareR_1,022.001.2
kausalyā suprajā rāma pūrvā saṃdhyā pravartateR_1,022.002.1
uttiṣṭha naraśārdūla kartavyaṃ daivam āhnikamR_1,022.002.2
tasyarṣeḥ paramodāraṃ vacaḥ śrutvā nṛpātmajauR_1,022.003.1
snātvā kṛtodakau vīrau jepatuḥ paramaṃ japamR_1,022.003.2
kṛtāhnikau mahāvīryau viśvāmitraṃ tapodhanamR_1,022.004.1
abhivādyābhisaṃhṛṣṭau gamanāyopatasthatuḥR_1,022.004.2
tau prayāte mahāvīryau divyaṃ tripathagāṃ nadīmR_1,022.005.1
dadṛśāte tatas tatra sarayvāḥ saṃgame śubheR_1,022.005.2
tatrāśramapadaṃ puṇyam ṛṣīṇām ugratejasāmR_1,022.006.1
bahuvarṣasahasrāṇi tapyatāṃ paramaṃ tapaḥR_1,022.006.2
taṃ dṛṣṭvā paramaprītau rāghavau puṇyam āśramamR_1,022.007.1
ūcatus taṃ mahātmānaṃ viśvāmitram idaṃ vacaḥR_1,022.007.2
kasyāyam āśramaḥ puṇyaḥ ko nv asmin vasate pumānR_1,022.008.1
bhagavañ śrotum icchāvaḥ paraṃ kautūhalaṃ hi nauR_1,022.008.2
tayos tad vacanaṃ śrutvā prahasya munipuṃgavaḥR_1,022.009.1
abravīc chrūyatāṃ rāma yasyāyaṃ pūrva āśramaḥR_1,022.009.2
R_1,022.009R_1,022.010.1
kandarpo mūrtimān āsīt kāma ity ucyate budhaiḥR_1,022.010.2
kṛtodvāhaṃ tu deveśaṃ gacchantaṃ samarudgaṇamR_1,022.011.1
dharṣayām āsa durmedhā huṃkṛtaś ca mahātmanāR_1,022.011.2
dagdhasya tasya raudreṇa cakṣuṣā raghunandanaR_1,022.012.1
vyaśīryanta śarīrāt svāt sarvagātrāṇi durmateḥR_1,022.012.2
tasya gātraṃ hataṃ tatra nirdagdhasya mahātmanāR_1,022.013.1
aśarīraḥ kṛtaḥ kāmaḥ krodhād deveśvareṇa haR_1,022.013.2
anaṅga iti vikhyātas tadā prabhṛti rāghavaR_1,022.014.1
sa cāṅgaviṣayaḥ śrīmān yatrāṅgaṃ sa mumoca haR_1,022.014.2
tasyāyam āśramaḥ puṇyas tasyeme munayaḥ purāR_1,022.015.1
śiṣyā dharmaparā vīra teṣāṃ pāpaṃ na vidyateR_1,022.015.2
ihādya rajanīṃ rāma vasema śubhadarśanaR_1,022.016.1
puṇyayoḥ saritor madhye śvas tariṣyāmahe vayamR_1,022.016.2
teṣāṃ saṃvadatāṃ tatra tapo dīrgheṇa cakṣuṣāR_1,022.017.1
vijñāya paramaprītā munayo harṣam āgamanR_1,022.017.2
arghyaṃ pādyaṃ tathātithyaṃ nivedyakuśikātmajeR_1,022.018.1
rāmalakṣmaṇayoḥ paścād akurvann atithikriyāmR_1,022.018.2
satkāraṃ samanuprāpya kathābhir abhirañjayanR_1,022.019.1
nyavasan susukhaṃ tatra kāmāśramapade tadāR_1,022.019.2
tataḥ prabhāte vimale kṛtāhnikam ariṃdamauR_1,023.001.1
viśvāmitraṃ puraskṛtya nadyās tīram upāgatauR_1,023.001.2
te ca sarve mahātmāno munayaḥ saṃśitavratāḥR_1,023.002.1
upasthāpya śubhāṃ nāvaṃ viśvāmitram athābruvanR_1,023.002.2
ārohatu bhavān nāvaṃ rājaputrapuraskṛtaḥR_1,023.003.1
ariṣṭaṃ gaccha panthānaṃ mā bhūt kālasya paryayaḥR_1,023.003.2
viśvāmitras tathety uktvā tān ṛṣīn abhipūjya caR_1,023.004.1
tatāra sahitas tābhyāṃ saritaṃ sāgaraṃ gamāmR_1,023.004.2
atha rāmaḥ sarinmadhye papraccha munipuṅgavamR_1,023.005.1
vāriṇo bhidyamānasya kim ayaṃ tumulo dhvaniḥR_1,023.005.2
rāghavasya vacaḥ śrutvā kautūhala samanvitamR_1,023.006.1
kathayām āsa dharmātmā tasya śabdasya niścayamR_1,023.006.2
kailāsaparvate rāma manasā nirmitaṃ saraḥR_1,023.007.1
brahmaṇā naraśārdūla tenedaṃ mānasaṃ saraḥR_1,023.007.2
tasmāt susrāva sarasaḥ sāyodhyām upagūhateR_1,023.008.1
saraḥpravṛttā sarayūḥ puṇyā brahmasaraścyutāR_1,023.008.2
tasyāyam atulaḥ śabdo jāhnavīm abhivartateR_1,023.009.1
vārisaṃkṣobhajo rāma praṇāmaṃ niyataḥ kuruR_1,023.009.2
tābhyāṃ tu tāv ubhau kṛtvā praṇāmam atidhārmikauR_1,023.010.1
tīraṃ dakṣiṇam āsādya jagmatur laghuvikramauR_1,023.010.2
sa vanaṃ ghorasaṃkāśaṃ dṛṣṭvā nṛpavarātmajaḥR_1,023.011.1
aviprahatam aikṣvākaḥ papraccha munipuṃgavamR_1,023.011.2
aho vanam idaṃ durgaṃ jhillikāgaṇanāditamR_1,023.012.1
bhairavaiḥ śvāpadaiḥ kīrṇaṃ śakuntair dāruṇārutaiḥR_1,023.012.2
nānāprakāraiḥ śakunair vāśyadbhir bhairavasvanaiḥR_1,023.013.1
siṃhavyāghravarāhaiś ca vāraṇaiś cāpi śobhitamR_1,023.013.2
dhavāśvakarṇakakubhair bilvatindukapāṭalaiḥR_1,023.014.1
saṃkīrṇaṃ badarībhiś ca kiṃ nv idaṃ dāruṇaṃ vanamR_1,023.014.2
tam uvāca mahātejā viśvāmitro mahāmuniḥR_1,023.015.1
śrūyatāṃ vatsa kākutstha yasyaitad dāruṇaṃ vanamR_1,023.015.2
etau janapadau sphītau pūrvam āstāṃ narottamaR_1,023.016.1
maladāś ca karūṣāś ca devanirmāṇa nirmitauR_1,023.016.2
purā vṛtravadhe rāma malena samabhiplutamR_1,023.017.1
kṣudhā caiva sahasrākṣaṃ brahmahatyā yadāviśatR_1,023.017.2
tam indraṃ snāpayan devā ṛṣayaś ca tapodhanāḥR_1,023.018.1
kalaśaiḥ snāpayām āsur malaṃ cāsya pramocayanR_1,023.018.2
iha bhūmyāṃ malaṃ dattvā dattvā kāruṣam eva caR_1,023.019.1
śarīrajaṃ mahendrasya tato harṣaṃ prapedireR_1,023.019.2
nirmalo niṣkarūṣaś ca śucir indro yadābhavatR_1,023.020.1
dadau deśasya suprīto varaṃ prabhur anuttamamR_1,023.020.2
imau janapadau sthītau khyātiṃ loke gamiṣyataḥR_1,023.021.1
maladāś ca karūṣāś ca mamāṅgamaladhāriṇauR_1,023.021.2
sādhu sādhv iti taṃ devāḥ pākaśāsanam abruvanR_1,023.022.1
deśasya pūjāṃ tāṃ dṛṣṭvā kṛtāṃ śakreṇa dhīmatāR_1,023.022.2
etau janapadau sthītau dīrghakālam ariṃdamaR_1,023.023.1
maladāś ca karūṣāś ca muditau dhanadhānyataḥR_1,023.023.2
kasya cit tv atha kālasya yakṣī vai kāmarūpiṇīR_1,023.024.1
balaṃ nāgasahasrasya dhārayantī tadā hy abhūtR_1,023.024.2
tāṭakā nāma bhadraṃ te bhāryā sundasya dhīmataḥR_1,023.025.1
mārīco rākṣasaḥ putro yasyāḥ śakraparākramaḥR_1,023.025.2
imau janapadau nityaṃ vināśayati rāghavaR_1,023.026.1
maladāṃś ca karūṣāṃś ca tāṭakā duṣṭacāriṇīR_1,023.026.2
seyaṃ panthānam āvārya vasaty atyardhayojaneR_1,023.027.1
ata eva ca gantavyaṃ tāṭakāyā vanaṃ yataḥR_1,023.027.2
svabāhubalam āśritya jahīmāṃ duṣṭacāriṇīmR_1,023.028.1
manniyogād imaṃ deśaṃ kuru niṣkaṇṭakaṃ punaḥR_1,023.028.2
na hi kaś cid imaṃ deśaṃ śakroty āgantum īdṛśamR_1,023.029.1
yakṣiṇyā ghorayā rāma utsāditam asahyayāR_1,023.029.2
etat te sarvam ākhyātaṃ yathaitad daruṇaṃ vanamR_1,023.030.1
yakṣyā cotsāditaṃ sarvam adyāpi na nivartateR_1,023.030.2
atha tasyāprameyasya muner vacanam uttamamR_1,024.001.1
śrutvā puruṣaśārdūlaḥ pratyuvāca śubhāṃ giramR_1,024.001.2
alpavīryā yadā yakṣāḥ śrūyante munipuṃgavaR_1,024.002.1
kathaṃ nāgasahasrasya dhārayaty abalā balamR_1,024.002.2
viśvāmitro 'bravīd vākyaṃ śṛṇu yena balottarāR_1,024.003.1
varadānakṛtaṃ vīryaṃ dhārayaty abalā balamR_1,024.003.2
pūrvam āsīn mahāyakṣaḥ suketur nāma vīryavānR_1,024.004.1
anapatyaḥ śubhācāraḥ sa ca tepe mahat tapaḥR_1,024.004.2
pitāmahas tu suprītas tasya yakṣapates tadāR_1,024.005.1
kanyāratnaṃ dadau rāma tāṭakāṃ nāma nāmataḥR_1,024.005.2
dadau nāgasahasrasya balaṃ cāsyāḥ pitāmahaḥR_1,024.006.1
na tv eva putraṃ yakṣāya dadau brahmā mahāyaśāḥR_1,024.006.2
tāṃ tu jātāṃ vivardhantīṃ rūpayauvanaśālinīmR_1,024.007.1
jambhaputrāya sundāya dadau bhāryāṃ yaśasvinīmR_1,024.007.2
kasya cit tv atha kālalsya yakṣī putraṃ vyajāyataR_1,024.008.1
mārīcaṃ nāma durdharṣaṃ yaḥ śāpād rākṣaso 'bhavatR_1,024.008.2
sunde tu nihate rāma agastyam ṛṣisattamamR_1,024.009.1
tāṭakā saha putreṇa pradharṣayitum icchatiR_1,024.009.2
rākṣasatvaṃ bhajasveti mārīcaṃ vyājahāra saḥR_1,024.010.1
agastyaḥ paramakruddhas tāṭakām api śaptavānR_1,024.010.2
puruṣādī mahāyakṣī virūpā vikṛtānanāR_1,024.011.1
idaṃ rūpam apahāya dāruṇaṃ rūpam astu teR_1,024.011.2
saiṣā śāpakṛtāmarṣā tāṭakā krodhamūrchitāR_1,024.012.1
deśam utsādayaty enam agastyacaritaṃ śubhamR_1,024.012.2
enāṃ rāghava durvṛttāṃ yakṣīṃ paramadāruṇāmR_1,024.013.1
gobrāhmaṇahitārthāya jahi duṣṭaparākramāmR_1,024.013.2
na hy enāṃ śāpasaṃsṛṣṭāṃ kaś cid utsahate pumānR_1,024.014.1
nihantuṃ triṣu lokeṣu tvām ṛte raghunandanaR_1,024.014.2
na hi te strīvadhakṛte ghṛṇā kāryā narottamaR_1,024.015.1
cāturvarṇyahitārthāya kartavyaṃ rājasūnunāR_1,024.015.2
rājyabhāraniyuktānām eṣa dharmaḥ sanātanaḥR_1,024.016.1
adharmyāṃ jahi kākutstha dharmo hy asyā na vidyateR_1,024.016.2
śrūyate hi purā śakro virocanasutāṃ nṛpaR_1,024.017.1
pṛthivīṃ hantum icchantīṃ mantharām abhyasūdayatR_1,024.017.2
viṣṇunā ca purā rāma bhṛgupatnī dṛḍhavratāR_1,024.018.1
anindraṃ lokam icchantī kāvyamātā niṣūditāR_1,024.018.2
etaiś cānyaiś ca bahubhī rājaputramahātmabhiḥR_1,024.019.1
adharmaniratā nāryo hatāḥ puruṣasattamaiḥR_1,024.019.2
muner vacanam aklībaṃ śrutvā naravarātmajaḥR_1,025.001.1
rāghavaḥ prāñjalir bhūtvā pratyuvāca dṛḍhavrataḥR_1,025.001.2
pitur vacananirdeśāt pitur vacanagauravātR_1,025.002.1
vacanaṃ kauśikasyeti kartavyam aviśaṅkayāR_1,025.002.2
anuśiṣṭo 'smy ayodhyāyāṃ gurumadhye mahātmanāR_1,025.003.1
pitrā daśarathenāhaṃ nāvajñeyaṃ ca tad vacaḥR_1,025.003.2
so 'haṃ pitur vacaḥ śrutvā śāsanād brahma vādinaḥR_1,025.004.1
kariṣyāmi na saṃdehas tāṭakāvadham uttamamR_1,025.004.2
gobrāhmaṇahitārthāya deśasyāsya sukhāya caR_1,025.005.1
tava caivāprameyasya vacanaṃ kartum udyataḥR_1,025.005.2
evam uktvā dhanurmadhye baddhvā muṣṭim ariṃdamaḥR_1,025.006.1
jyāśabdam akarot tīvraṃ diśaḥ śabdena pūrayanR_1,025.006.2
tena śabdena vitrastās tāṭakā vanavāsinaḥR_1,025.007.1
tāṭakā ca susaṃkruddhā tena śabdena mohitāR_1,025.007.2
taṃ śabdam abhinidhyāya rākṣasī krodhamūrchitāR_1,025.008.1
śrutvā cābhyadravad vegād yataḥ śabdo viniḥsṛtaḥR_1,025.008.2
tāṃ dṛṣṭvā rāghavaḥ kruddhāṃ vikṛtāṃ vikṛtānanāmR_1,025.009.1
pramāṇenātivṛddhāṃ ca lakṣmaṇaṃ so 'bhyabhāṣataR_1,025.009.2
paśya lakṣmaṇa yakṣiṇyā bhairavaṃ dāruṇaṃ vapuḥR_1,025.010.1
bhidyeran darśanād asyā bhīrūṇāṃ hṛdayāni caR_1,025.010.2
enāṃ paśya durādharṣāṃ māyā balasamanvitāmR_1,025.011.1
vinivṛttāṃ karomy adya hṛtakarṇāgranāsikāmR_1,025.011.2
na hy enām utsahe hantuṃ strīsvabhāvena rakṣitāmR_1,025.012.1
vīryaṃ cāsyā gatiṃ cāpi haniṣyāmīti me matiḥR_1,025.012.2
evaṃ bruvāṇe rāme tu tāṭakā krodhamūrchitāR_1,025.013.1
udyamya bāhū garjantī rāmam evābhyadhāvataR_1,025.013.2
tām āpatantīṃ vegena vikrāntām aśanīm ivaR_1,025.014.1
śareṇorasi vivyādha sā papāta mamāra caR_1,025.014.2
tāṃ hatāṃ bhīmasaṃkāśāṃ dṛṣṭvā surapatis tadāR_1,025.015.1
sādhu sādhv iti kākutsthaṃ surāś ca samapūjayanR_1,025.015.2
uvāca paramaprītaḥ sahasrākṣaḥ puraṃdaraḥR_1,025.016.1
surāś ca sarve saṃhṛṣṭā viśvāmitram athābruvanR_1,025.016.2
mune kauśike bhadraṃ te sendrāḥ sarve marudgaṇāḥR_1,025.017.1
toṣitāḥ karmaṇānena snehaṃ darśaya rāghaveR_1,025.017.2
prajāpater kṛśāśvasya putrān satyaparākramānR_1,025.018.1
tapobalabhṛtān brahman rāghavāya nivedayaR_1,025.018.2
pātrabhūtaś ca te brahmaṃs tavānugamane dhṛtaḥR_1,025.019.1
kartavyaṃ ca mahat karma surāṇāṃ rājasūnunāR_1,025.019.2
evam uktvā surāḥ sarve hṛṣṭā jagmur yathāgatamR_1,025.020.1
viśvāmitraṃ pūjayitvā tataḥ saṃdhyā pravartateR_1,025.020.2
tato munivaraḥ prītis tāṭakā vadhatoṣitaḥR_1,025.021.1
mūrdhni rāmam upāghrāya idaṃ vacanam abravītR_1,025.021.2
ihādya rajanīṃ rāma vasema śubhadarśanaR_1,025.022.1
śvaḥ prabhāte gamiṣyāmas tad āśramapadaṃ mamaR_1,025.022.2
atha tāṃ rajanīm uṣya viśvāmiro mahāyaśāḥR_1,026.001.1
prahasya rāghavaṃ vākyam uvāca madhurākṣaramR_1,026.001.2
patituṣṭo 'smi bhadraṃ te rājaputra mahāyaśaḥR_1,026.002.1
prītyā paramayā yukto dadāmy astrāṇi sarvaśaḥR_1,026.002.2
devāsuragaṇān vāpi sagandharvoragān apiR_1,026.003.1
yair amitrān prasahyājau vaśīkṛtya jayiṣyasiR_1,026.003.2
tāni divyāni bhadraṃ te dadāmy astrāṇi sarvaśaḥR_1,026.004.1
daṇḍacakraṃ mahad divyaṃ tava dāsyāmi rāghavaR_1,026.004.2
dharmacakraṃ tato vīra kālacakraṃ tathaiva caR_1,026.005.1
viṣṇucakraṃ tathātyugram aindraṃ cakraṃ tathaiva caR_1,026.005.2
astraṃ brahmaśiraś caiva aiṣīkam api rāghavaR_1,026.006.1
dadāmi te mahābāho brāhmam astram anuttamamR_1,026.006.2
gade dve caiva kākutstha modakī śikharī ubheR_1,026.007.1
pradīpte naraśārdūla prayacchāmi nṛpātmajaR_1,026.007.2
dharmapāśam ahaṃ rāma kālapāśaṃ tathaiva caR_1,026.008.1
vāruṇaṃ pāśam astraṃ ca dadāny aham anuttamamR_1,026.008.2
R_1,026.008R_1,026.009.1
aśanī dve prayacchāmi śuṣkārdre raghunandanaR_1,026.009.2
dadāmi cāstraṃ painākam astraṃ nārāyaṇaṃ tathāR_1,026.010.1
āgneyam astra dayitaṃ śikharaṃ nāma nāmataḥR_1,026.010.2
vāyavyaṃ prathamaṃ nāma dadāmi tava rāghavaR_1,026.011.1
astraṃ hayaśiro nāma krauñcam astraṃ tathaiva caR_1,026.011.2
śakti dvayaṃ ca kākutstha dadāmi tava cānaghaR_1,026.012.1
kaṅkālaṃ musalaṃ ghoraṃ kāpālam atha kaṅkaṇamR_1,026.012.2
dhārayanty asurā yāni dadāmy etāni sarvaśaḥR_1,026.013.1
vaidyādharaṃ mahāstraṃ ca nandanaṃ nāma nāmataḥR_1,026.013.2
asiratnaṃ mahābāho dadāmi nṛvarātmajaR_1,026.014.1
gāndharvam astraṃ dayitaṃ mānavaṃ nāma nāmataḥR_1,026.014.2
prasvāpanapraśamane dadmi sauraṃ ca rāghavaR_1,026.015.1
darpaṇaṃ śoṣaṇaṃ caiva saṃtāpanavilāpaneR_1,026.015.2
paiśācam astraṃ dayitaṃ mohanaṃ nāma nāmataḥR_1,026.016.1
pratīccha naraśārdūla rājaputra mahāyaśaḥR_1,026.016.2
tāmasaṃ naraśārdūla saumanaṃ ca mahābalamR_1,026.017.1
saṃvartaṃ caiva durdharṣaṃ mausalaṃ ca nṛpātmajaR_1,026.017.2
satyam astraṃ mahābāho tathā māyādharaṃ paramR_1,026.018.1
ghoraṃ tejaḥprabhaṃ nāma paratejo'pakarṣaṇamR_1,026.018.2
somāstraṃ śiśiraṃ nāma tvāṣṭram astraṃ sudāmanamR_1,026.019.1
dāruṇaṃ ca bhagasyāpi śīteṣum atha mānavamR_1,026.019.2
etān nāma mahābāho kāmarūpān mahābalānR_1,026.020.1
gṛhāṇa paramodārān kṣipram eva nṛpātmajaR_1,026.020.2
sthitas tu prāṅmukho bhūtvā śucir nivaratas tadāR_1,026.021.1
dadau rāmāya suprīto mantragrāmam anuttamamR_1,026.021.2
japatas tu munes tasya viśvāmitrasya dhīmataḥR_1,026.022.1
upatasthur mahārhāṇi sarvāṇy astrāṇi rāghavamR_1,026.022.2
ūcuś ca muditā rāmaṃ sarve prāñjalayas tadāR_1,026.023.1
ime sma paramodāra kiṃkarās tava rāghavaR_1,026.023.2
pratigṛhya ca kākutsthaḥ samālabhya ca pāṇināR_1,026.024.1
manasā me bhaviṣyadhvam iti tāny abhyacodayatR_1,026.024.2
tataḥ prītamanā rāmo viśvāmitraṃ mahāmunimR_1,026.025.1
abhivādya mahātejā gamanāyopacakrameR_1,026.025.2
pratigṛhya tato 'strāṇi prahṛṣṭavadanaḥ śuciḥR_1,027.001.1
gacchann eva ca kākutstho viśvāmitram athābravītR_1,027.001.2
gṛhītāstro 'smi bhagavan durādharṣaḥ surair apiR_1,027.002.1
astrāṇāṃ tv aham icchāmi saṃhāraṃ munipuṃgavaR_1,027.002.2
evaṃ bruvati kākutsthe viśvāmitro mahāmuniḥR_1,027.003.1
saṃhāraṃ vyājahārātha dhṛtimān suvrataḥ śuciḥR_1,027.003.2
satyavantaṃ satyakīrtiṃ dhṛṣṭaṃ rabhasam eva caR_1,027.004.1
pratihārataraṃ nāma parāṅmukham avāṅmukhamR_1,027.004.2
lakṣākṣaviṣamau caiva dṛḍhanābhasunābhakauR_1,027.005.1
daśākṣaśatavaktrau ca daśaśīrṣaśatodarauR_1,027.005.2
padmanābhamahānābhau dundunābhasunābhakauR_1,027.006.1
jyotiṣaṃ kṛśanaṃ caiva nairāśya vimalāv ubhauR_1,027.006.2
yaugandharaharidrau ca daityapramathanau tathāR_1,027.007.1
pitryaṃ saumanasaṃ caiva vidhūtamakarāv ubhauR_1,027.007.2
karavīrakaraṃ caiva dhanadhānyau ca rāghavaR_1,027.008.1
kāmarūpaṃ kāmaruciṃ moham āvaraṇaṃ tathāR_1,027.008.2
jṛmbhakaṃ sarvanābhaṃ ca santānavaraṇau tathāR_1,027.009.1
kṛśāśvatanayān rāma bhāsvarān kāmarūpiṇaḥR_1,027.009.2
pratīccha mama bhadraṃ te pātrabhūto 'si rāghavaR_1,027.010.1
divyabhāsvaradehāś ca mūrtimantaḥ sukhapradāḥR_1,027.010.2
rāmaṃ prāñjalayo bhūtvābruvan madhurabhāṣiṇaḥR_1,027.011.1
ime sma naraśārdūla śādhi kiṃ karavāma teR_1,027.011.2
gamyatām iti tān āha yatheṣṭaṃ raghunandanaḥR_1,027.012.1
mānasāḥ kāryakāleṣu sāhāyyaṃ me kariṣyathaR_1,027.012.2
atha te rāmam āmantrya kṛtvā cāpi pradakṣiṇamR_1,027.013.1
evam astv iti kākutstham uktvā jagmur yathāgatamR_1,027.013.2
sa ca tān rāghavo jñātvā viśvāmitraṃ mahāmunimR_1,027.014.1
gacchann evātha madhuraṃ ślakṣṇaṃ vacanam abravītR_1,027.014.2
kiṃ nv etan meghasaṃkāśaṃ parvatasyāvidūrataḥR_1,027.015.1
vṛkṣaṣaṇḍam ito bhāti paraṃ kautūhalaṃ hi meR_1,027.015.2
darśanīyaṃ mṛgākīrṇaṃ manoharam atīva caR_1,027.016.1
nānāprakāraiḥ śakunair valgubhāṣair alaṃkṛtamR_1,027.016.2
niḥsṛtāḥ sma muniśreṣṭha kāntārād romaharṣaṇātR_1,027.017.1
anayā tv avagacchāmi deśasya sukhavattayāR_1,027.017.2
sarvaṃ me śaṃsa bhagavan kasyāśramapadaṃ tv idamR_1,027.018.1
saṃprāptā yatra te pāpā brahmaghnā duṣṭacāriṇaḥR_1,027.018.2
atha tasyāprameyasya tad vanaṃ paripṛcchataḥR_1,028.001.1
viśvāmitro mahātejā vyākhyātum upacakrameR_1,028.001.2
eṣa pūrvāśramo rāma vāmanasya mahātmanaḥR_1,028.002.1
siddhāśrama iti khyātaḥ siddho hy atra mahātapāḥR_1,028.002.2
nirjitya daivatagaṇān sendrāṃś ca samarudgaṇānR_1,028.003.1
kārayām āsa tad rājyaṃ triṣu lokeṣu viśrutaḥR_1,028.003.2
bales tu yajamānasya devāḥ sāgnipurogamāḥR_1,028.004.1
samāgamya svayaṃ caiva viṣṇum ūcur ihāśrameR_1,028.004.2
balir vairocanir viṣṇo yajate yajñam uttamamR_1,028.005.1
asamāpte kratau tasmin svakāryam abhipadyatāmR_1,028.005.2
ye cainam abhivartante yācitāra itas tataḥR_1,028.006.1
yac ca yatra yathāvac ca sarvaṃ tebhyaḥ prayacchatiR_1,028.006.2
sa tvaṃ surahitārthāya māyāyogam upāśritaḥR_1,028.007.1
vāmanatvaṃ gato viṣṇo kuru kalyāṇam uttamamR_1,028.007.2
ayaṃ siddhāśramo nāma prasādāt te bhaviṣyatiR_1,028.008.1
siddhe karmaṇi deveśa uttiṣṭha bhagavann itaḥR_1,028.008.2
atha viṣṇur mahātejā adityāṃ samajāyataR_1,028.009.1
vāmanaṃ rūpam āsthāya vairocanim upāgamatR_1,028.009.2
trīn kramān atha bhikṣitvā pratigṛhya ca mānataḥR_1,028.010.1
ākramya lokāṃl lokātmā sarvabhūtahite rataḥR_1,028.010.2
mahendrāya punaḥ prādān niyamya balim ojasāR_1,028.011.1
trailokyaṃ sa mahātejāś cakre śakravaśaṃ punaḥR_1,028.011.2
tenaiṣa pūrvam ākrānta āśramaḥ śramanāśanaḥR_1,028.012.1
mayāpi bhaktyā tasyaiṣa vāmanasyopabhujyateR_1,028.012.2
etam āśramam āyānti rākṣasā vighnakāriṇaḥR_1,028.013.1
atra te puruṣavyāghra hantavyā duṣṭacāriṇaḥR_1,028.013.2
adya gacchāmahe rāma siddhāśramam anuttamamR_1,028.014.1
tad āśramapadaṃ tāta tavāpy etad yathā mamaR_1,028.014.2
taṃ dṛṣṭvā munayaḥ sarve siddhāśramanivāsinaḥR_1,028.015.1
utpatyotpatya sahasā viśvāmitram apūjayanR_1,028.015.2
yathārhaṃ cakrire pūjāṃ viśvāmitrāya dhīmateR_1,028.016.1
tathaiva rājaputrābhyām akurvann atithikriyāmR_1,028.016.2
muhūrtam atha viśrāntau rājaputrāv ariṃdamauR_1,028.017.1
prāñjalī muniśārdūlam ūcatū raghunandanauR_1,028.017.2
adyaiva dīkṣāṃ praviśa bhadraṃ te munipuṃgavaR_1,028.018.1
siddhāśramo 'yaṃ siddhaḥ syāt satyam astu vacas tavaR_1,028.018.2
evam ukto mahātejā viśvāmitro mahāmuniḥR_1,028.019.1
praviveśa tadā dīkṣāṃ niyato niyatendriyaḥR_1,028.019.2
kumārāv api tāṃ rātrim uṣitvā susamāhitauR_1,028.020.1
prabhātakāle cotthāya viśvāmitram avandatāmR_1,028.020.2
atha tau deśakālajñau rājaputrāv ariṃdamauR_1,029.001.1
deśe kāle ca vākyajñāv abrūtāṃ kauśikaṃ vacaḥR_1,029.001.2
bhagavañ śrotum icchāvo yasmin kāle niśācarauR_1,029.002.1
saṃrakṣaṇīyau tau brahman nātivarteta tatkṣaṇamR_1,029.002.2
evaṃ bruvāṇau kākutsthau tvaramāṇau yuyutsayāR_1,029.003.1
sarve te munayaḥ prītāḥ praśaśaṃsur nṛpātmajauR_1,029.003.2
adya prabhṛti ṣaḍrātraṃ rakṣataṃ rāghavau yuvāmR_1,029.004.1
dīkṣāṃ gato hy eṣa munir maunitvaṃ ca gamiṣyatiR_1,029.004.2
tau tu tad vacanaṃ śrutvā rājaputrau yaśasvinauR_1,029.005.1
anidrau ṣaḍahorātraṃ tapovanam arakṣatāmR_1,029.005.2
upāsāṃ cakratur vīrau yattau paramadhanvinauR_1,029.006.1
rarakṣatur munivaraṃ viśvāmitram ariṃdamauR_1,029.006.2
atha kāle gate tasmin ṣaṣṭhe 'hani samāgateR_1,029.007.1
saumitram abravīd rāmo yatto bhava samāhitaḥR_1,029.007.2
rāmasyaivaṃ bruvāṇasya tvaritasya yuyutsayāR_1,029.008.1
prajajvāla tato vediḥ sopādhyāyapurohitāR_1,029.008.2
mantravac ca yathānyāyaṃ yajño 'sau saṃpravartateR_1,029.009.1
ākāśe ca mahāñ śabdaḥ prādur āsīd bhayānakaḥR_1,029.009.2
āvārya gaganaṃ megho yathā prāvṛṣi nirgataḥR_1,029.010.1
tathā māyāṃ vikurvāṇau rākṣasāv abhyadhāvatāmR_1,029.010.2
mārīcaś ca subāhuś ca tayor anucarās tathāR_1,029.011.1
āgamya bhīmasaṃkāśā rudhiraughān avāsṛjanR_1,029.011.2
tāv āpatantau sahasā dṛṣṭvā rājīvalocanaḥR_1,029.012.1
lakṣmaṇaṃ tv abhisaṃprekṣya rāmo vacanam abravītR_1,029.012.2
paśya lakṣmaṇa durvṛttān rākṣasān piśitāśanānR_1,029.013.1
mānavāstrasamādhūtān anilena yathāghanānR_1,029.013.2
mānavaṃ paramodāram astraṃ paramabhāsvaramR_1,029.014.1
cikṣepa paramakruddho mārīcor asi rāghavaḥR_1,029.014.2
sa tena paramāstreṇa mānavena samāhitaḥR_1,029.015.1
saṃpūrṇaṃ yojanaśataṃ kṣiptaḥ sāgarasaṃplaveR_1,029.015.2
vicetanaṃ vighūrṇantaṃ śīteṣubalapīḍitamR_1,029.016.1
nirastaṃ dṛśya mārīcaṃ rāmo lakṣmaṇam abravītR_1,029.016.2
paśya lakṣmaṇa śīteṣuṃ mānavaṃ dharmasaṃhitamR_1,029.017.1
mohayitvā nayaty enaṃ na ca prāṇair viyujyateR_1,029.017.2
imān api vadhiṣyāmi nirghṛṇān duṣṭacāriṇaḥR_1,029.018.1
rākṣasān pāpakarmasthān yajñaghnān rudhirāśanānR_1,029.018.2
vigṛhya sumahac cāstram āgneyaṃ raghunandanaḥR_1,029.019.1
subāhur asi cikṣepa sa viddhaḥ prāpatad bhuviR_1,029.019.2
śeṣān vāyavyam ādāya nijaghāna mahāyaśāḥR_1,029.020.1
rāghavaḥ paramodāro munīnāṃ mudam āvahanR_1,029.020.2
sa hatvā rākṣasān sarvān yajñaghnān raghunandanaḥR_1,029.021.1
ṛṣibhiḥ pūjitas tatra yathendro vijaye purāR_1,029.021.2
atha yajñe samāpte tu viśvāmitro mahāmuniḥR_1,029.022.1
nirītikā diśo dṛṣṭvā kākutstham idam abravītR_1,029.022.2
kṛtārtho 'smi mahābāho kṛtaṃ guruvacas tvayāR_1,029.023.1
siddhāśramam idaṃ satyaṃ kṛtaṃ rāma mahāyaśaḥR_1,029.023.2
atha tāṃ rajanīṃ tatra kṛtārthau rāmalakṣaṇauR_1,030.001.1
ūṣatur muditau vīrau prahṛṣṭenāntarātmanāR_1,030.001.2
prabhātāyāṃ tu śarvaryāṃ kṛtapaurvāhṇikakriyauR_1,030.002.1
viśvāmitram ṛṣīṃś cānyān sahitāv abhijagmatuḥR_1,030.002.2
abhivādya muniśreṣṭhaṃ jvalantam iva pāvakamR_1,030.003.1
ūcatur madhurodāraṃ vākyaṃ madhurabhāṣiṇauR_1,030.003.2
imau svo muniśārdūla kiṃkarau samupasthitauR_1,030.004.1
ājñāpaya yatheṣṭaṃ vai śāsanaṃ karavāva kimR_1,030.004.2
evam ukte tatas tābhyāṃ sarva eva maharṣayaḥR_1,030.005.1
viśvāmitraṃ puraskṛtya rāmaṃ vacanam abruvanR_1,030.005.2
maithilasya naraśreṣṭha janakasya bhaviṣyatiR_1,030.006.1
yajñaḥ paramadharmiṣṭhas tatra yāsyāmahe vayamR_1,030.006.2
tvaṃ caiva naraśārdūla sahāsmābhir gamiṣyasiR_1,030.007.1
adbhutaṃ ca dhanūratnaṃ tatra tvaṃ draṣṭum arhasiR_1,030.007.2
tad dhi pūrvaṃ naraśreṣṭha dattaṃ sadasi daivataiḥR_1,030.008.1
aprameyabalaṃ ghoraṃ makhe paramabhāsvaramR_1,030.008.2
nāsya devā na gandharvā nāsurā na ca rākṣasāḥR_1,030.009.1
kartum āropaṇaṃ śaktā na kathaṃ cana mānuṣāḥR_1,030.009.2
dhanuṣas tasya vīryaṃ hi jijñāsanto mahīkṣitaḥR_1,030.010.1
na śekur āropayituṃ rājaputrā mahābalāḥR_1,030.010.2
tad dhanur naraśārdūla maithilasya mahātmanaḥR_1,030.011.1
tatra drakṣyasi kākutstha yajñaṃ cādbhutadarśanamR_1,030.011.2
tad dhi yajñaphalaṃ tena maithilenottamaṃ dhanuḥR_1,030.012.1
yācitaṃ naraśārdūla sunābhaṃ sarvadaivataiḥR_1,030.012.2
evam uktvā munivaraḥ prasthānam akarot tadāR_1,030.013.1
sarṣisaṃghaḥ sakākutstha āmantrya vanadevatāḥR_1,030.013.2
svasti vo 'stu gamiṣyāmi siddhaḥ siddhāśramād ahamR_1,030.014.1
uttare jāhnavītīre himavantaṃ śiloccayamR_1,030.014.2
pradakṣiṇaṃ tataḥ kṛtvā siddhāśramam anuttamamR_1,030.015.1
uttarāṃ diśam uddiśya prasthātum upacakrameR_1,030.015.2
taṃ vrajantaṃ munivaram anvagād anusāriṇāmR_1,030.016.1
śakaṭī śatamātraṃ tu prayāṇe brahmavādināmR_1,030.016.2
mṛgapakṣigaṇāś caiva siddhāśramanivāsinaḥR_1,030.017.1
anujagmur mahātmānaṃ viśvāmitraṃ mahāmunimR_1,030.017.2
te gatvā dūram adhvānaṃ lambamāne divākareR_1,030.018.1
vāsaṃ cakrur munigaṇāḥ śoṇākūle samāhitāḥR_1,030.018.2
te 'staṃ gate dinakare snātvā hutahutāśanāḥR_1,030.019.1
viśvāmitraṃ puraskṛtya niṣedur amitaujasaḥR_1,030.019.2
rāmo 'pi sahasaumitrir munīṃs tān abhipūjya caR_1,030.020.1
agrato niṣasādātha viśvāmitrasya dhīmataḥR_1,030.020.2
atha rāmo mahātejā viśvāmitraṃ mahāmunimR_1,030.021.1
papraccha muniśārdūlaṃ kautūhalasamanvitaḥR_1,030.021.2
bhagavan ko nv ayaṃ deśaḥ samṛddhavanaśobhitaḥR_1,030.022.1
śrotum icchāmi bhadraṃ te vaktum arhasi tattvataḥR_1,030.022.2
codito rāmavākyena kathayām āsa suvrataḥR_1,030.023.1
tasya deśasya nikhilam ṛṣimadhye mahātapāḥR_1,030.023.2
vaidarbhyāṃ janayām āsa caturaḥ sadṛśān sutānR_1,031.001.1
kuśāmbaṃ kuśanābhaṃ ca ādhūrtarajasaṃ vasumR_1,031.001.2
tān uvāca kuśaḥ putrān dharmiṣṭhān satyavādinaḥR_1,031.002.1
kriyatāṃ pālanaṃ putrā dharmaṃ prāpsyatha puṣkalamR_1,031.002.2
kuśasya vacanaṃ śrutvā catvāro lokasaṃmatāḥR_1,031.003.1
niveśaṃ cakrire sarve purāṇāṃ nṛvarās tadāR_1,031.003.2
kuśāmbas tu mahātejāḥ kauśāmbīm akarot purīmR_1,031.004.1
kuśanābhas tu dharmātmā paraṃ cakre mahodayamR_1,031.004.2
ādhūrtarajaso rāma dharmāraṇyaṃ mahīpatiḥR_1,031.005.1
cakre puravaraṃ rājā vasuś cakre girivrajamR_1,031.005.2
eṣā vasumatī rāma vasos tasya mahātmanaḥR_1,031.006.1
ete śailavarāḥ pañca prakāśante samantataḥR_1,031.006.2
sumāgadhī nadī ramyā māgadhān viśrutāyayauR_1,031.007.1
pañcānāṃ śailamukhyānāṃ madhye māleva śobhateR_1,031.007.2
saiṣā hi māgadhī rāma vasos tasya mahātmanaḥR_1,031.008.1
pūrvābhicaritā rāma sukṣetrā sasyamālinīR_1,031.008.2
kuśanābhas tu rājarṣiḥ kanyāśatam anuttamamR_1,031.009.1
janayām āsa dharmātmā ghṛtācyāṃ raghunandanaR_1,031.009.2
tās tu yauvanaśālinyo rūpavatyaḥ svalaṃkṛtāḥR_1,031.010.1
udyānabhūmim āgamya prāvṛṣīva śatahradāḥR_1,031.010.2
gāyantyo nṛtyamānāś ca vādayantyaś ca rāghavaR_1,031.011.1
āmodaṃ paramaṃ jagmur varābharaṇabhūṣitāḥR_1,031.011.2
atha tāś cārusarvāṅgyo rūpeṇāpratimā bhuviR_1,031.012.1
udyānabhūmim āgamya tārā iva ghanāntareR_1,031.012.2
tāḥ sarvaguṇasaṃpannā rūpayauvanasaṃyutāḥR_1,031.013.1
dṛṣṭvā sarvātmako vāyur idaṃ vacanam abravītR_1,031.013.2
ahaṃ vaḥ kāmaye sarvā bhāryā mama bhaviṣyathaR_1,031.014.1
mānuṣas tyajyatāṃ bhāvo dīrgham āyur avāpsyathaR_1,031.014.2
tasya tad vacanaṃ śrutvā vāyor akliṣṭakarmaṇaḥR_1,031.015.1
apahāsya tato vākyaṃ kanyāśatam athābravītR_1,031.015.2
antaś carasi bhūtānāṃ sarveṣāṃ tvaṃ surottamaR_1,031.016.1
prabhāvajñāś ca te sarvāḥ kim asmān avamanyaseR_1,031.016.2
kuśanābhasutāḥ sarvāḥ samarthās tvāṃ surottamaR_1,031.017.1
sthānāc cyāvayituṃ devaṃ rakṣāmas tu tapo vayamR_1,031.017.2
mā bhūt sa kālo durmedhaḥ pitaraṃ satyavādinamR_1,031.018.1
nāvamanyasva dharmeṇa svayaṃ varam upāsmaheR_1,031.018.2
pitā hi prabhur asmākaṃ daivataṃ paramaṃ hi saḥR_1,031.019.1
yasya no dāsyati pitā sa no bhartā bhaviṣyatiR_1,031.019.2
tāsāṃ tad vacanaṃ śrutvā vāyuḥ paramakopanaḥR_1,031.020.1
praviśya sarvagātrāṇi babhañja bhagavān prabhuḥR_1,031.020.2
tāḥ kanyā vāyunā bhagnā viviśur nṛpater gṛhamR_1,031.021.1
dṛṣṭvā bhagnās tadā rājā saṃbhrānta idam abravītR_1,031.021.2
kim idaṃ kathyatāṃ putryaḥ ko dharmam avamanyateR_1,031.022.1
kubjāḥ kena kṛtāḥ sarvā veṣṭantyo nābhibhāṣathaR_1,031.022.2
tasya tad vacanaṃ śrutvā kuśanābhasya dhīmataḥR_1,032.001.1
śirobhiś caraṇau spṛṣṭvā kanyāśatam abhāṣataR_1,032.001.2
vāyuḥ sarvātmako rājan pradharṣayitum icchatiR_1,032.002.1
aśubhaṃ mārgam āsthāya na dharmaṃ pratyavekṣateR_1,032.002.2
pitṛmatyaḥ sma bhadraṃ te svacchande na vayaṃ sthitāḥR_1,032.003.1
pitaraṃ no vṛṇīṣva tvaṃ yadi no dāsyate tavaR_1,032.003.2
tena pāpānubandhena vacanaṃ na pratīcchatāR_1,032.004.1
evaṃ bruvantyaḥ sarvāḥ sma vāyunā nihatā bhṛṣamR_1,032.004.2
tāsāṃ tad vacanaṃ śrutvā rājā paramadhārmikaḥR_1,032.005.1
pratyuvāca mahātejāḥ kanyāśatam anuttamamR_1,032.005.2
kṣāntaṃ kṣamāvatāṃ putryaḥ kartavyaṃ sumahat kṛtamR_1,032.006.1
aikamatyam upāgamya kulaṃ cāvekṣitaṃ mamaR_1,032.006.2
alaṃkāro hi nārīṇāṃ kṣamā tu puruṣasya vāR_1,032.007.1
duṣkaraṃ tac ca vaḥ kṣāntaṃ tridaśeṣu viśeṣataḥR_1,032.007.2
yādṛśīr vaḥ kṣamā putryaḥ sarvāsām aviśeṣataḥR_1,032.008.1
kṣamā dānaṃ kṣamā yajñaḥ kṣamā satyaṃ ca putrikāḥR_1,032.008.2
kṣamā yaśaḥ kṣamā dharmaḥ kṣamāyāṃ viṣṭhitaṃ jagatR_1,032.009.1
visṛjya kanyāḥ kākutstha rājā tridaśavikramaḥR_1,032.009.2
mantrajño mantrayām āsa pradānaṃ saha mantribhiḥR_1,032.010.1
deśe kāle pradānasya sadṛśe pratipādanamR_1,032.010.2
etasminn eva kāle tu cūlī nāma mahāmuniḥR_1,032.011.1
ūrdhvaretāḥ śubhācāro brāhmaṃ tapa upāgamatR_1,032.011.2
tapyantaṃ tam ṛṣiṃ tatra gandharvī paryupāsateR_1,032.012.1
somadā nāma bhadraṃ te ūrmilā tanayā tadāR_1,032.012.2
sā ca taṃ praṇatā bhūtvā śuśrūṣaṇaparāyaṇāR_1,032.013.1
uvāsa kāle dharmiṣṭhā tasyās tuṣṭo 'bhavad guruḥR_1,032.013.2
sa ca tāṃ kālayogena provāca raghunandanaR_1,032.014.1
parituṣṭo 'smi bhadraṃ te kiṃ karomi tava priyamR_1,032.014.2
parituṣṭaṃ muniṃ jñātvā gandharvī madhurasvaramR_1,032.015.1
uvāca paramaprītā vākyajñā vākyakovidamR_1,032.015.2
lakṣmyā samudito brāhmyā brahmabhūto mahātapāḥR_1,032.016.1
brāhmeṇa tapasā yuktaṃ putram icchāmi dhārmikamR_1,032.016.2
apatiś cāsmi bhadraṃ te bhāryā cāsmi na kasya citR_1,032.017.1
brāhmeṇopagatāyāś ca dātum arhasi me sutamR_1,032.017.2
tasyāḥ prasanno brahmarṣir dadau putram anuttamamR_1,032.018.1
brahmadatta iti khyātaṃ mānasaṃ cūlinaḥ sutamR_1,032.018.2
sa rājā brahmadattas tu purīm adhyavasat tadāR_1,032.019.1
kāmpilyāṃ parayā lakṣmyā devarājo yathā divamR_1,032.019.2
sa buddhiṃ kṛtavān rājā kuśanābhaḥ sudhārmikaḥR_1,032.020.1
brahmadattāya kākutstha dātuṃ kanyāśataṃ tadāR_1,032.020.2
tam āhūya mahātejā brahmadattaṃ mahīpatiḥR_1,032.021.1
dadau kanyāśataṃ rājā suprītenāntarātmanāR_1,032.021.2
yathākramaṃ tataḥ pāṇiṃ jagrāha raghunandanaR_1,032.022.1
brahmadatto mahī pālas tāsāṃ devapatir yathāR_1,032.022.2
spṛṣṭamātre tataḥ pāṇau vikubjā vigatajvarāḥR_1,032.023.1
yuktāḥ paramayā lakṣmyā babhuḥ kanyāśataṃ tadāR_1,032.023.2
sa dṛṣṭvā vāyunā muktāḥ kuśanābho mahīpatiḥR_1,032.024.1
babhūva paramaprīto harṣaṃ lebhe punaḥ punaḥR_1,032.024.2
kṛtodvāhaṃ tu rājānaṃ brahmadattaṃ mahīpatiḥR_1,032.025.1
sadāraṃ preṣayām āsa sopādhyāya gaṇaṃ tadāR_1,032.025.2
somadāpi susaṃhṛṣṭā putrasya sadṛśīṃ kriyāmR_1,032.026.1
yathānyāyaṃ ca gandharvī snuṣās tāḥ pratyanandataR_1,032.026.2
kṛtodvāhe gate tasmin brahmadatte ca rāghavaR_1,033.001.1
aputraḥ putralābhāya pautrīm iṣṭim akalpayatR_1,033.001.2
iṣṭyāṃ tu vartamānāyāṃ kuśanābhaṃ mahīpatimR_1,033.002.1
uvāca paramaprītaḥ kuśo brahmasutas tadāR_1,033.002.2
putras te sadṛśaḥ putra bhaviṣyati sudhārmikaḥR_1,033.003.1
gādhiṃ prāpsyasi tena tvaṃ kīrtiṃ loke ca śāśvatīmR_1,033.003.2
evam uktvā kuśo rāma kuśanābhaṃ mahīpatimR_1,033.004.1
jagāmākāśam āviśya brahmalokaṃ sanātanamR_1,033.004.2
kasya cit tv atha kālasya kuśanābhasya dhīmataḥR_1,033.005.1
jajñe paramadharmiṣṭho gādhir ity eva nāmataḥR_1,033.005.2
sa pitā mama kākutstha gādhiḥ paramadhārmikaḥR_1,033.006.1
kuśavaṃśaprasūto 'smi kauśiko raghunandanaR_1,033.006.2
pūrvajā bhaginī cāpi mama rāghava suvratāR_1,033.007.1
nāmnā satyavatī nāma ṛcīke pratipāditāR_1,033.007.2
saśarīrā gatā svargaṃ bhartāram anuvartinīR_1,033.008.1
kauśikī paramodārā sā pravṛttā mahānadīR_1,033.008.2
divyā puṇyodakā ramyā himavantam upāśritāR_1,033.009.1
lokasya hitakāmārthaṃ pravṛttā bhaginī mamaR_1,033.009.2
tato 'haṃ himavatpārśve vasāmi niyataḥ sukhamR_1,033.010.1
bhaginyāḥ snehasaṃyuktaḥ kauśikyā raghunandanaR_1,033.010.2
sā tu satyavatī puṇyā satye dharme pratiṣṭhitāR_1,033.011.1
pativratā mahābhāgā kauśikī saritāṃ varāR_1,033.011.2
ahaṃ hi niyamād rāma hitvā tāṃ samupāgataḥR_1,033.012.1
siddhāśramam anuprāpya siddho 'smi tava tejasāR_1,033.012.2
eṣā rāma mamotpattiḥ svasya vaṃśasya kīrtitāR_1,033.013.1
deśasya ca mahābāho yan māṃ tvaṃ paripṛcchasiR_1,033.013.2
gato 'rdharātraḥ kākutstha kathāḥ kathayato mamaR_1,033.014.1
nidrām abhyehi bhadraṃ te mā bhūd vighno 'dhvanīha naḥR_1,033.014.2
niṣpandās taravaḥ sarve nilīnā mṛgapakṣiṇaḥR_1,033.015.1
naiśena tamasā vyāptā diśaś ca raghunandanaR_1,033.015.2
śanair viyujyate saṃdhyā nabho netrair ivāvṛtamR_1,033.016.1
nakṣatratārāgahanaṃ jyotirbhir avabhāsateR_1,033.016.2
uttiṣṭhati ca śītāṃśuḥ śaśī lokatamonudaḥR_1,033.017.1
hlādayan prāṇināṃ loke manāṃsi prabhayā vibhoR_1,033.017.2
naiśāni sarvabhūtāni pracaranti tatas tataḥR_1,033.018.1
yakṣarākṣasasaṃghāś ca raudrāś ca piśitāśanāḥR_1,033.018.2
evam uktvā mahātejā virarāma mahāmuniḥR_1,033.019.1
sādhu sādhv iti taṃ sarve munayo hy abhyapūjayanR_1,033.019.2
rāmo 'pi saha saumitriḥ kiṃ cid āgatavismayaḥR_1,033.020.1
praśasya muniśārdūlaṃ nidrāṃ samupasevateR_1,033.020.2
upāsya rātriśeṣaṃ tu śoṇākūle maharṣibhiḥR_1,034.001.1
niśāyāṃ suprabhātāyāṃ viśvāmitro 'bhyabhāṣataR_1,034.001.2
suprabhātā niśā rāma pūrvā saṃdhyā pravartateR_1,034.002.1
uttiṣṭhottiṣṭha bhadraṃ te gamanāyābhirocayaR_1,034.002.2
tac chrutvā vacanaṃ tasya kṛtvā paurvāhṇikīṃ kriyāmR_1,034.003.1
gamanaṃ rocayām āsa vākyaṃ cedam uvāca haR_1,034.003.2
ayaṃ śoṇaḥ śubhajalo gādhaḥ pulinamaṇḍitaḥR_1,034.004.1
katareṇa pathā brahman saṃtariṣyāmahe vayamR_1,034.004.2
evam uktas tu rāmeṇa viśvāmitro 'bravīd idamR_1,034.005.1
eṣa panthā mayoddiṣṭo yena yānti maharṣayaḥR_1,034.005.2
te gatvā dūram adhvānaṃ gate 'rdhadivase tadāR_1,034.006.1
jāhnavīṃ saritāṃ śreṣṭhāṃ dadṛśur munisevitāmR_1,034.006.2
babhūvur muditāḥ sarve munayaḥ saharāghavāḥR_1,034.007.1
tasyās tīre tataś cakrus te āvāsaparigrahamR_1,034.007.2
tataḥ snātvā yathānyāyaṃ saṃtarpya pitṛdevatāḥR_1,034.008.1
hutvā caivāgnihotrāṇi prāśya cāmṛtavad dhaviḥR_1,034.008.2
viviśur jāhnavītīre śucau muditamānasāḥR_1,034.009.1
viśvāmitraṃ mahātmānaṃ parivārya samantataḥR_1,034.009.2
bhagavañ śrotum icchāmi gaṅgāṃ tripathagāṃ nadīmR_1,034.010.1
trailokyaṃ katham ākramya gatā nadanadīpatimR_1,034.010.2
codito rāma vākyena viśvāmitro mahāmuniḥR_1,034.011.1
vṛddhiṃ janma ca gaṅgāyā vaktum evopacakrameR_1,034.011.2
śailendro himavān nāma dhātūnām ākaro mahānR_1,034.012.1
tasya kanyā dvayaṃ rāma rūpeṇāpratimaṃ bhuviR_1,034.012.2
yā meruduhitā rāma tayor mātā sumadhyamāR_1,034.013.1
nāmnā menā manojñā vai patnī himavataḥ priyāR_1,034.013.2
tasyāṃ gaṅgeyam abhavaj jyeṣṭhā himavataḥ sutāR_1,034.014.1
umā nāma dvitīyābhūt kanyā tasyaiva rāghavaR_1,034.014.2
atha jyeṣṭhāṃ surāḥ sarve devatārthacikīrṣayāR_1,034.015.1
śailendraṃ varayām āsur gaṅgāṃ tripathagāṃ nadīmR_1,034.015.2
dadau dharmeṇa himavāṃs tanayāṃ lokapāvanīmR_1,034.016.1
svacchandapathagāṃ gaṅgāṃ trailokyahitakāmyayāR_1,034.016.2
pratigṛhya trilokārthaṃ trilokahitakāriṇaḥR_1,034.017.1
gaṅgām ādāya te 'gacchan kṛtārthenāntarātmanāR_1,034.017.2
yā cānyā śailaduhitā kanyāsīd raghunandanaR_1,034.018.1
ugraṃ sā vratam āsthāya tapas tepe tapodhanāR_1,034.018.2
ugreṇa tapasā yuktāṃ dadau śailavaraḥ sutāmR_1,034.019.1
rudrāyāpratirūpāya umāṃ lokanamaskṛtāmR_1,034.019.2
ete te śaila rājasya sute lokanamaskṛteR_1,034.020.1
gaṅgā ca saritāṃ śreṣṭhā umā devī ca rāghavaR_1,034.020.2
etat te dharmam ākhyātaṃ yathā tripathagā nadīR_1,034.021.1
khaṃ gatā prathamaṃ tāta gatiṃ gatimatāṃ varaR_1,034.021.2
ukta vākye munau tasminn ubhau rāghavalakṣmaṇauR_1,035.001.1
pratinandya kathāṃ vīrāv ūcatur munipuṃgavamR_1,035.001.2
dharmayuktam idaṃ brahman kathitaṃ paramaṃ tvayāR_1,035.002.1
duhituḥ śailarājasya jyeṣṭhāya vaktum arhasiR_1,035.002.2
vistaraṃ vistarajño 'si divyamānuṣasaṃbhavamR_1,035.003.1
trīn patho hetunā kena pāvayel lokapāvanīR_1,035.003.2
kathaṃ gaṅgāṃ tripathagā viśrutā sariduttamāR_1,035.004.1
triṣu lokeṣu dharmajña karmabhiḥ kaiḥ samanvitāR_1,035.004.2
tathā bruvati kākutsthe viśvāmitras tapodhanaḥR_1,035.005.1
nikhilena kathāṃ sarvām ṛṣimadhye nyavedayatR_1,035.005.2
purā rāma kṛtodvāhaḥ śitikaṇṭho mahātapāḥR_1,035.006.1
dṛṣṭvā ca spṛhayā devīṃ maithunāyopacakrameR_1,035.006.2
śitikaṇṭhasya devasya divyaṃ varṣaśataṃ gatamR_1,035.007.1
na cāpi tanayo rāma tasyām āsīt paraṃtapaR_1,035.007.2
tato devāḥ samudvignāḥ pitāmahapurogamāḥR_1,035.008.1
yad ihotpadyate bhūtaṃ kas tat pratisahiṣyateR_1,035.008.2
devadeva mahādeva lokasyāsya hite rataR_1,035.009.1
surāṇāṃ praṇipātena prasādaṃ kartum arhasiR_1,035.009.2
na lokā dhārayiṣyanti tava tejaḥ surottamaR_1,035.010.1
brāhmeṇa tapasā yukto devyā saha tapaś caraR_1,035.010.2
trailokyahitakāmārthaṃ tejas tejasi dhārayaR_1,035.011.1
rakṣa sarvān imāṃl lokān nālokaṃ kartum arhasiR_1,035.011.2
devatānāṃ vacaḥ śrutvā sarvalokamaheśvaraḥR_1,035.012.1
bāḍham ity abravīt sarvān punaś cedam uvāca haR_1,035.012.2
dhārayiṣyāmy ahaṃ tejas tejasy eva sahomayāR_1,035.013.1
tridaśāḥ pṛthivī caiva nirvāṇam adhigacchatuR_1,035.013.2
yad idaṃ kṣubhitaṃ sthānān mama tejo hy anuttamamR_1,035.014.1
dhārayiṣyati kas tan me bruvantu surasattamāḥR_1,035.014.2
evam uktās tato devāḥ pratyūcur vṛṣabhadhvajamR_1,035.015.1
yat tejaḥ kṣubhitaṃ hy etat tad dharā dhārayiṣyatiR_1,035.015.2
evam uktaḥ surapatiḥ pramumoca mahītaleR_1,035.016.1
tejasā pṛthivī yena vyāptā sagirikānanāR_1,035.016.2
tato devāḥ punar idam ūcuś cātha hutāśanamR_1,035.017.1
praviśa tvaṃ mahātejo raudraṃ vāyusamanvitaḥR_1,035.017.2
divyaṃ śaravaṇaṃ caiva pāvakādityasaṃnibhamR_1,035.018.1
yatra jāto mahātejāḥ kārtikeyo 'gnisaṃbhavaḥR_1,035.018.2
athomāṃ ca śivaṃ caiva devāḥ sarṣi gaṇās tadāR_1,035.019.1
pūjayām āsur atyarthaṃ suprītamanasas tataḥR_1,035.019.2
atha śaila sutā rāma tridaśān idam abravītR_1,035.020.1
samanyur aśapat sarvān krodhasaṃraktalocanāR_1,035.020.2
apatyaṃ sveṣu dāreṣu notpādayitum arhathaR_1,035.021.1
adya prabhṛti yuṣmākam aprajāḥ santu patnayaḥR_1,035.021.2
evam uktvā surān sarvāñ śaśāpa pṛthivīm apiR_1,035.022.1
avane naikarūpā tvaṃ bahubhāryā bhaviṣyasiR_1,035.022.2
na ca putrakṛtāṃ prītiṃ matkrodhakaluṣī kṛtāR_1,035.023.1
prāpsyasi tvaṃ sudurmedhe mama putram anicchatīR_1,035.023.2
tān sarvān vrīḍitān dṛṣṭvā surān surapatis tadāR_1,035.024.1
gamanāyopacakrāma diśaṃ varuṇapālitāmR_1,035.024.2
sa gatvā tapa ātiṣṭhat pārśve tasyottare gireḥR_1,035.025.1
himavatprabhave śṛṅge saha devyā maheśvaraḥR_1,035.025.2
eṣa te vistaro rāma śailaputryā niveditaḥR_1,035.026.1
gaṅgāyāḥ prabhavaṃ caiva śṛṇu me sahalakṣmaṇaḥR_1,035.026.2
tapyamāne tapo deve devāḥ sarṣigaṇāḥ purāR_1,036.001.1
senāpatim abhīpsantaḥ pitāmaham upāgamanR_1,036.001.2
tato 'bruvan surāḥ sarve bhagavantaṃ pitāmahamR_1,036.002.1
praṇipatya śubhaṃ vākyaṃ sendrāḥ sāgnipurogamāḥR_1,036.002.2
yo naḥ senāpatir deva datto bhagavatā purāR_1,036.003.1
sa tapaḥ param āsthāya tapyate sma sahomayāR_1,036.003.2
yad atrānantaraṃ kāryaṃ lokānāṃ hitakāmyayāR_1,036.004.1
saṃvidhatsva vidhānajña tvaṃ hi naḥ paramā gatiḥR_1,036.004.2
devatānāṃ vacaḥ śrutvā sarvalokapitāmahaḥR_1,036.005.1
sāntvayan madhurair vākyais tridaśān idam abravītR_1,036.005.2
śailaputryā yad uktaṃ tan na prajāsyatha patniṣuR_1,036.006.1
tasyā vacanam akliṣṭaṃ satyam eva na saṃśayaḥR_1,036.006.2
iyam ākāśagā gaṅgā yasyāṃ putraṃ hutāśanaḥR_1,036.007.1
janayiṣyati devānāṃ senāpatim ariṃdamamR_1,036.007.2
jyeṣṭhā śailendraduhitā mānayiṣyati taṃ sutamR_1,036.008.1
umāyās tad bahumataṃ bhaviṣyati na saṃśayaḥR_1,036.008.2
tac chrutvā vacanaṃ tasya kṛtārthā raghunandanaR_1,036.009.1
praṇipatya surāḥ sarve pitāmaham apūjayanR_1,036.009.2
te gatvā parvataṃ rāma kailāsaṃ dhātumaṇḍitamR_1,036.010.1
agniṃ niyojayām āsuḥ putrārthaṃ sarvadevatāḥR_1,036.010.2
devakāryam idaṃ deva samādhatsva hutāśanaR_1,036.011.1
śailaputryāṃ mahātejo gaṅgāyāṃ teja utsṛjaR_1,036.011.2
devatānāṃ pratijñāya gaṅgām abhyetya pāvakaḥR_1,036.012.1
garbhaṃ dhāraya vai devi devatānām idaṃ priyamR_1,036.012.2
ity etad vacanaṃ śrutvā divyaṃ rūpam adhārayatR_1,036.013.1
sa tasyā mahimāṃ dṛṣṭvā samantād avakīryataR_1,036.013.2
samantatas tadā devīm abhyaṣiñcata pāvakaḥR_1,036.014.1
sarvasrotāṃsi pūrṇāni gaṅgāyā raghunandanaR_1,036.014.2
aśaktā dhāraṇe deva tava tejaḥ samuddhatamR_1,036.015.1
dahyamānāgninā tena saṃpravyathitacetanāR_1,036.015.2
athābravīd idaṃ gaṅgāṃ sarvadevahutāśanaḥR_1,036.016.1
iha haimavate pāde garbho 'yaṃ saṃniveśyatāmR_1,036.016.2
śrutvā tv agnivaco gaṅgā taṃ garbham atibhāsvaramR_1,036.017.1
utsasarja mahātejāḥ srotobhyo hi tadānaghaR_1,036.017.2
yad asyā nirgataṃ tasmāt taptajāmbūnadaprabhamR_1,036.018.1
kāñcanaṃ dharaṇīṃ prāptaṃ hiraṇyam amalaṃ śubhamR_1,036.018.2
tāmraṃ kārṣṇāyasaṃ caiva taikṣṇyād evābhijāyataR_1,036.019.1
malaṃ tasyābhavat tatra trapusīsakam eva caR_1,036.019.2
R_1,036.019R_1,036.020.1
tad etad dharaṇīṃ prāpya nānādhātur avardhataR_1,036.020.2
nikṣiptamātre garbhe tu tejobhir abhirañjitamR_1,036.021.1
sarvaṃ parvatasaṃnaddhaṃ sauvarṇam abhavad vanamR_1,036.021.2
jātarūpam iti khyātaṃ tadā prabhṛti rāghavaR_1,036.022.1
suvarṇaṃ puruṣavyāghra hutāśanasamaprabhamR_1,036.022.2
taṃ kumāraṃ tato jātaṃ sendrāḥ sahamarudgaṇāḥR_1,036.023.1
kṣīrasaṃbhāvanārthāya kṛttikāḥ samayojayanR_1,036.023.2
tāḥ kṣīraṃ jātamātrasya kṛtvā samayam uttamamR_1,036.024.1
daduḥ putro 'yam asmākaṃ sarvāsām iti niścitāḥR_1,036.024.2
tatas tu devatāḥ sarvāḥ kārtikeya iti bruvanR_1,036.025.1
putras trailokya vikhyāto bhaviṣyati na saṃśayaḥR_1,036.025.2
teṣāṃ tad vacanaṃ śrutvā skannaṃ garbhaparisraveR_1,036.026.1
snāpayan parayā lakṣmyā dīpyamānam ivānalamR_1,036.026.2
skanda ity abruvan devāḥ skannaṃ garbhaparisravātR_1,036.027.1
kārtikeyaṃ mahābhāgaṃ kākutsthajvalanopamamR_1,036.027.2
prādurbhūtaṃ tataḥ kṣīraṃ kṛttikānām anuttamamR_1,036.028.1
ṣaṇṇāṃ ṣaḍānano bhūtvā jagrāha stanajaṃ payaḥR_1,036.028.2
gṛhītvā kṣīram ekāhnā sukumāra vapus tadāR_1,036.029.1
ajayat svena vīryeṇa daityasainyagaṇān vibhuḥR_1,036.029.2
surasenāgaṇapatiṃ tatas tam amaladyutimR_1,036.030.1
abhyaṣiñcan suragaṇāḥ sametyāgnipurogamāḥR_1,036.030.2
eṣa te rāma gaṅgāyā vistaro 'bhihito mayāR_1,036.031.1
kumārasaṃbhavaś caiva dhanyaḥ puṇyas tathaiva caR_1,036.031.2
tāṃ kathāṃ kauśiko rāme nivedya madhurākṣaramR_1,037.001.1
punar evāparaṃ vākyaṃ kākutstham idam abravītR_1,037.001.2
ayodhyādhipatiḥ śūraḥ pūrvam āsīn narādhipaḥR_1,037.002.1
sagaro nāma dharmātmā prajākāmaḥ sa cāprajaḥR_1,037.002.2
vaidarbhaduhitā rāma keśinī nāma nāmataḥR_1,037.003.1
jyeṣṭhā sagarapatnī sā dharmiṣṭhā satyavādinīR_1,037.003.2
ariṣṭanemiduhitā rūpeṇāpratimā bhuviR_1,037.004.1
dvitīyā sagarasyāsīt patnī sumatisaṃjñitāR_1,037.004.2
tābhyāṃ saha tadā rājā patnībhyāṃ taptavāṃs tapaḥR_1,037.005.1
himavantaṃ samāsādya bhṛguprasravaṇe girauR_1,037.005.2
atha varṣa śate pūrṇe tapasārādhito muniḥR_1,037.006.1
sagarāya varaṃ prādād bhṛguḥ satyavatāṃ varaḥR_1,037.006.2
apatyalābhaḥ sumahān bhaviṣyati tavānaghaR_1,037.007.1
kīrtiṃ cāpratimāṃ loke prāpsyase puruṣarṣabhaR_1,037.007.2
ekā janayitā tāta putraṃ vaṃśakaraṃ tavaR_1,037.008.1
ṣaṣṭiṃ putrasahasrāṇi aparā janayiṣyatiR_1,037.008.2
bhāṣamāṇaṃ naravyāghraṃ rājapatnyau prasādya tamR_1,037.009.1
ūcatuḥ paramaprīte kṛtāñjalipuṭe tadāR_1,037.009.2
ekaḥ kasyāḥ suto brahman kā bahūñ janayiṣyatiR_1,037.010.1
śrotum icchāvahe brahman satyam astu vacas tavaR_1,037.010.2
tayos tad vacanaṃ śrutvā bhṛguḥ parama dhārmikaḥR_1,037.011.1
uvāca paramāṃ vāṇīṃ svacchando 'tra vidhīyatāmR_1,037.011.2
eko vaṃśakaro vāstu bahavo vā mahābalāḥR_1,037.012.1
kīrtimanto mahotsāhāḥ kā vā kaṃ varam icchatiR_1,037.012.2
munes tu vacanaṃ śrutvā keśinī raghunandanaR_1,037.013.1
putraṃ vaṃśakaraṃ rāma jagrāha nṛpasaṃnidhauR_1,037.013.2
ṣaṣṭiṃ putrasahasrāṇi suparṇabhaginī tadāR_1,037.014.1
mahotsāhān kīrtimato jagrāha sumatiḥ sutānR_1,037.014.2
pradakṣiṇam ṛṣiṃ kṛtvā śirasābhipraṇamya caR_1,037.015.1
jagāma svapuraṃ rājā sabhāryā raghunandanaR_1,037.015.2
atha kāle gate tasmiñ jyeṣṭhā putraṃ vyajāyataR_1,037.016.1
asamañja iti khyātaṃ keśinī sagarātmajamR_1,037.016.2
sumatis tu naravyāghra garbhatumbaṃ vyajāyataR_1,037.017.1
ṣaṣṭiḥ putrasahasrāṇi tumbabhedād viniḥsṛtāḥR_1,037.017.2
ghṛtapūrṇeṣu kumbheṣu dhātryas tān samavardhayanR_1,037.018.1
kālena mahatā sarve yauvanaṃ pratipedireR_1,037.018.2
atha dīrgheṇa kālena rūpayauvanaśālinaḥR_1,037.019.1
ṣaṣṭiḥ putrasahasrāṇi sagarasyābhavaṃs tadāR_1,037.019.2
bālān gṛhītvā tu jale sarayvā raghunandanaR_1,037.020.1
prakṣipya prahasan nityaṃ majjatas tān nirīkṣya vaiR_1,037.020.2
R_1,037.020R_1,037.021.1
paurāṇām ahite yuktaḥ pitrā nirvāsitaḥ purātR_1,037.021.2
tasya putro 'ṃśumān nāma asamañjasya vīryavānR_1,037.022.1
saṃmataḥ sarvalokasya sarvasyāpi priyaṃvadaḥR_1,037.022.2
tataḥ kālena mahatā matiḥ samabhijāyataR_1,037.023.1
sagarasya naraśreṣṭha yajeyam iti niścitāR_1,037.023.2
sa kṛtvā niścayaṃ rājā sopādhyāyagaṇas tadāR_1,037.024.1
yajñakarmaṇi vedajño yaṣṭuṃ samupacakrameR_1,037.024.2
viśvāmitravacaḥ śrutvā kathānte raghunandanaR_1,038.001.1
uvāca paramaprīto muniṃ dīptam ivānalamR_1,038.001.2
śrotum ichāmi bhadraṃ te vistareṇa kathām imāmR_1,038.002.1
pūrvako me kathaṃ brahman yajñaṃ vai samupāharatR_1,038.002.2
viśvāmitras tu kākutstham uvāca prahasann ivaR_1,038.003.1
śrūyatāṃ vistaro rāma sagarasya mahātmanaḥR_1,038.003.2
śaṃkaraśvaśuro nāma himavān acalottamaḥR_1,038.004.1
vindhyaparvatam āsādya nirīkṣete parasparamR_1,038.004.2
tayor madhye pravṛtto 'bhūd yajñaḥ sa puruṣottamaR_1,038.005.1
sa hi deśo naravyāghra praśasto yajñakarmaṇiR_1,038.005.2
tasyāśvacaryāṃ kākutstha dṛḍhadhanvā mahārathaḥR_1,038.006.1
aṃśumān akarot tāta sagarasya mate sthitaḥR_1,038.006.2
tasya parvaṇi taṃ yajñaṃ yajamānasya vāsavaḥR_1,038.007.1
rākṣasīṃ tanum āsthāya yajñiyāśvam apāharatR_1,038.007.2
hriyamāṇe tu kākutstha tasminn aśve mahātmanaḥR_1,038.008.1
upādhyāya gaṇāḥ sarve yajamānam athābruvanR_1,038.008.2
ayaṃ parvaṇi vegena yajñiyāśvo 'panīyateR_1,038.009.1
hartāraṃ jahi kākutstha hayaś caivopanīyatāmR_1,038.009.2
yajñac chidraṃ bhavaty etat sarveṣām aśivāya naḥR_1,038.010.1
tat tathā kriyatāṃ rājan yathāchidraḥ kratur bhavetR_1,038.010.2
upādhyāya vacaḥ śrutvā tasmin sadasi pārthivaḥR_1,038.011.1
ṣaṣṭiṃ putrasahasrāṇi vākyam etad uvāca haR_1,038.011.2
gatiṃ putrā na paśyāmi rakṣasāṃ puruṣarṣabhāḥR_1,038.012.1
mantrapūtair mahābhāgair āsthito hi mahākratuḥR_1,038.012.2
tad gacchata vicinvadhvaṃ putrakā bhadram astu vaḥR_1,038.013.1
samudramālinīṃ sarvāṃ pṛthivīm anugacchataR_1,038.013.2
R_1,038.013R_1,038.014.1
ekaikaṃ yojanaṃ putrā vistāram abhigacchataR_1,038.014.2
yāvat turagasaṃdarśas tāvat khanata medinīmR_1,038.015.1
tam eva hayahartāraṃ mārgamāṇā mamājñayāR_1,038.015.2
dīkṣitaḥ pautrasahitaḥ sopādhyāyagaṇo hy ahamR_1,038.016.1
iha sthāsyāmi bhadraṃ vo yāvat turagadarśanamR_1,038.016.2
ity uktvā hṛṣṭamanaso rājaputrā mahābalāḥR_1,038.017.1
jagmur mahītalaṃ rāma pitur vacanayantritāḥR_1,038.017.2
yojanāyām avistāram ekaiko dharaṇītalamR_1,038.018.1
bibhiduḥ puruṣavyāghra vajrasparśasamair bhujaiḥR_1,038.018.2
śūlair aśanikalpaiś ca halaiś cāpi sudāruṇaiḥR_1,038.019.1
bhidyamānā vasumatī nanāda raghunandanaR_1,038.019.2
nāgānāṃ vadhyamānānām asurāṇāṃ ca rāghavaR_1,038.020.1
rākṣasānāṃ ca durdharṣaḥ sattvānāṃ ninado 'bhavatR_1,038.020.2
yojanānāṃ sahasrāṇi ṣaṣṭiṃ tu raghunandanaR_1,038.021.1
bibhidur dharaṇīṃ vīrā rasātalam anuttamamR_1,038.021.2
evaṃ parvatasaṃbādhaṃ jambūdvīpaṃ nṛpātmajāḥR_1,038.022.1
khananto nṛpaśārdūla sarvataḥ paricakramuḥR_1,038.022.2
tato devāḥ sagandharvāḥ sāsurāḥ sahapannagāḥR_1,038.023.1
saṃbhrāntamanasaḥ sarve pitāmaham upāgamanR_1,038.023.2
te prasādya mahātmānaṃ viṣaṇṇavadanās tadāR_1,038.024.1
ūcuḥ paramasaṃtrastāḥ pitāmaham idaṃ vacaḥR_1,038.024.2
bhagavan pṛthivī sarvā khanyate sagarātmajaiḥR_1,038.025.1
bahavaś ca mahātmāno vadhyante jalacāriṇaḥR_1,038.025.2
ayaṃ yajñahano 'smākam anenāśvo 'panīyateR_1,038.026.1
iti te sarvabhūtāni nighnanti sagarātmajaḥR_1,038.026.2
devatānāṃ vacaḥ śrutvā bhagavān vai pitāmahaḥR_1,039.001.1
pratyuvāca susaṃtrastān kṛtāntabalamohitānR_1,039.001.2
yasyeyaṃ vasudhā kṛtsnā vāsudevasya dhīmataḥR_1,039.002.1
kāpilaṃ rūpam āsthāya dhārayaty aniśaṃ dharāmR_1,039.002.2
pṛthivyāś cāpi nirbhedo dṛṣṭa eva sanātanaḥR_1,039.003.1
sagarasya ca putrāṇāṃ vināśo 'dīrghajīvināmR_1,039.003.2
pitāmahavacaḥ śrutvā trayas triṃśad ariṃdamaḥR_1,039.004.1
devāḥ paramasaṃhṛṣṭāḥ punar jagmur yathāgatamR_1,039.004.2
sagarasya ca putrāṇāṃ prādur āsīn mahātmanāmR_1,039.005.1
pṛthivyāṃ bhidyamānāyāṃ nirghātasamanisvanaḥR_1,039.005.2
tato bhittvā mahīṃ sarvāṃ kṛtvā cāpi pradakṣiṇamR_1,039.006.1
sahitāḥ sagarāḥ sarve pitaraṃ vākyam abruvanR_1,039.006.2
parikrāntā mahī sarvā sattvavantaś ca sūditāḥR_1,039.007.1
devadānavarakṣāṃsi piśācoragakiṃnarāḥR_1,039.007.2
na ca paśyāmahe 'śvaṃ tam aśvahartāram eva caR_1,039.008.1
kiṃ kariṣyāma bhadraṃ te buddhir atra vicāryatāmR_1,039.008.2
teṣāṃ tad vacanaṃ śrutvā putrāṇāṃ rājasattamaḥR_1,039.009.1
samanyur abravīd vākyaṃ sagaro raghunandanaR_1,039.009.2
bhūyaḥ khanata bhadraṃ vo nirbhidya vasudhātalamR_1,039.010.1
aśvahartāram āsādya kṛtārthāś ca nivartathaR_1,039.010.2
pitur vacanam āsthāya sagarasya mahātmanaḥR_1,039.011.1
ṣaṣṭiḥ putrasahasrāṇi rasātalam abhidravanR_1,039.011.2
khanyamāne tatas tasmin dadṛśuḥ parvatopamamR_1,039.012.1
diśāgajaṃ virūpākṣaṃ dhārayantaṃ mahītalamR_1,039.012.2
saparvatavanāṃ kṛtsnāṃ pṛthivīṃ raghunandanaR_1,039.013.1
śirasā dhārayām āsa virūpākṣo mahāgajaḥR_1,039.013.2
yadā parvaṇi kākutstha viśramārthaṃ mahāgajaḥR_1,039.014.1
khedāc cālayate śīrṣaṃ bhūmikampas tadhā bhavetR_1,039.014.2
taṃ te pradakṣiṇaṃ kṛtvā diśāpālaṃ mahāgajamR_1,039.015.1
mānayanto hi te rāma jagmur bhittvā rasātalamR_1,039.015.2
tataḥ pūrvāṃ diśaṃ bhittvā dakṣiṇāṃ bibhiduḥ punaḥR_1,039.016.1
dakṣiṇasyām api diśi dadṛśus te mahāgajamR_1,039.016.2
mahāpadmaṃ mahātmānaṃ sumahāparvatopamamR_1,039.017.1
śirasā dhārayantaṃ te vismayaṃ jagmur uttamamR_1,039.017.2
tataḥ pradakṣiṇaṃ kṛtvā sagarasya mahātmanaḥR_1,039.018.1
ṣaṣṭiḥ putrasahasrāṇi paścimāṃ bibhidur diśamR_1,039.018.2
paścimāyām api diśi mahāntam acalopamamR_1,039.019.1
diśāgajaṃ saumanasaṃ dadṛśus te mahābalāḥR_1,039.019.2
taṃ te pradakṣiṇaṃ kṛtvā pṛṣṭvā cāpi nirāmayamR_1,039.020.1
khanantaḥ samupakrāntā diśaṃ somavatīṃ tadāR_1,039.020.2
uttarasyāṃ raghuśreṣṭha dadṛśur himapāṇḍuramR_1,039.021.1
bhadraṃ bhadreṇa vapuṣā dhārayantaṃ mahīm imāmR_1,039.021.2
samālabhya tataḥ sarve kṛtvā cainaṃ pradakṣiṇamR_1,039.022.1
ṣaṣṭiḥ putrasahasrāṇi bibhidur vasudhātalamR_1,039.022.2
tataḥ prāguttarāṃ gatvā sāgarāḥ prathitāṃ diśamR_1,039.023.1
roṣād abhyakhanan sarve pṛthivīṃ sagarātmajāḥR_1,039.023.2
dadṛśuḥ kapilaṃ tatra vāsudevaṃ sanātanamR_1,039.024.1
hayaṃ ca tasya devasya carantam avidūrataḥR_1,039.024.2
te taṃ yajñahanaṃ jñātvā krodhaparyākulekṣaṇāḥR_1,039.025.1
abhyadhāvanta saṃkruddhās tiṣṭha tiṣṭheti cābruvanR_1,039.025.2
asmākaṃ tvaṃ hi turagaṃ yajñiyaṃ hṛtavān asiR_1,039.026.1
durmedhas tvaṃ hi saṃprāptān viddhi naḥ sagarātmajānR_1,039.026.2
śrutvā tad vacanaṃ teṣāṃ kapilo raghunandanaR_1,039.027.1
roṣeṇa mahatāviṣṭo huṃkāram akarot tadāR_1,039.027.2
tatas tenāprameyena kapilena mahātmanāR_1,039.028.1
bhasmarāśīkṛtāḥ sarve kākutstha sagarātmajāḥR_1,039.028.2
putrāṃś ciragatāñ jñātvā sagaro raghunandanaR_1,040.001.1
naptāram abravīd rājā dīpyamānaṃ svatejasāR_1,040.001.2
śūraś ca kṛtavidyaś ca pūrvais tulyo 'si tejasāR_1,040.002.1
pitṝṇāṃ gatim anviccha yena cāśvo 'pahāritaḥR_1,040.002.2
antarbhaumāni sattvāni vīryavanti mahānti caR_1,040.003.1
teṣāṃ tvaṃ pratighātārthaṃ sāsiṃ gṛhṇīṣva kārmukamR_1,040.003.2
abhivādyābhivādyāṃs tvaṃ hatvā vighnakarān apiR_1,040.004.1
siddhārthaḥ saṃnivartasva mama yajñasya pāragaḥR_1,040.004.2
evam ukto 'ṃśumān samyak sagareṇa mahātmanāR_1,040.005.1
dhanur ādāya khaḍgaṃ ca jagāma laghuvikramaḥR_1,040.005.2
sa khātaṃ pitṛbhir mārgam antarbhaumaṃ mahātmabhiḥR_1,040.006.1
prāpadyata naraśreṣṭha tena rājñābhicoditaḥR_1,040.006.2
daityadānavarakṣobhiḥ piśācapatagoragaiḥR_1,040.007.1
pūjyamānaṃ mahātejā diśāgajam apaśyataR_1,040.007.2
sa taṃ pradakṣiṇaṃ kṛtvā pṛṣṭvā caiva nirāmayamR_1,040.008.1
pitṝn sa paripapraccha vājihartāram eva caR_1,040.008.2
diśāgajas tu tac chrutvā prītyāhāṃśumato vacaḥR_1,040.009.1
āsamañjakṛtārthas tvaṃ sahāśvaḥ śīghram eṣyasiR_1,040.009.2
tasya tad vacanaṃ śrutvā sarvān eva diśāgajānR_1,040.010.1
yathākramaṃ yathānyāyaṃ praṣṭuṃ samupacakrameR_1,040.010.2
taiś ca sarvair diśāpālair vākyajñair vākyakovidaiḥR_1,040.011.1
pūjitaḥ sahayaś caiva gantāsīty abhicoditaḥR_1,040.011.2
teṣāṃ tad vacanaṃ śrutvā jagāma laghuvikramaḥR_1,040.012.1
bhasmarāśīkṛtā yatra pitaras tasya sāgarāḥR_1,040.012.2
sa duḥkhavaśam āpannas tv asamañjasutas tadāR_1,040.013.1
cukrośa paramārtas tu vadhāt teṣāṃ suduḥkhitaḥR_1,040.013.2
yajñiyaṃ ca hayaṃ tatra carantam avidūrataḥR_1,040.014.1
dadarśa puruṣavyāghro duḥkhaśokasamanvitaḥR_1,040.014.2
dadarśa puruṣavyāghro kartukāmo jalakriyāmR_1,040.015.1
salilārthī mahātejā na cāpaśyaj jalāśayamR_1,040.015.2
visārya nipuṇāṃ dṛṣṭiṃ tato 'paśyat khagādhipamR_1,040.016.1
pitṝṇāṃ mātulaṃ rāma suparṇam anilopamamR_1,040.016.2
sa cainam abravīd vākyaṃ vainateyo mahābalaḥR_1,040.017.1
mā śucaḥ puruṣavyāghra vadho 'yaṃ lokasaṃmataḥR_1,040.017.2
kapilenāprameyena dagdhā hīme mahābalāḥR_1,040.018.1
salilaṃ nārhasi prājña dātum eṣāṃ hi laukikamR_1,040.018.2
gaṅgā himavato jyeṣṭhā duhitā puruṣarṣabhaR_1,040.019.1
bhasmarāśīkṛtān etān pāvayel lokapāvanīR_1,040.019.2
tayā klinnam idaṃ bhasma gaṅgayā lokakāntayāR_1,040.020.1
ṣaṣṭiṃ putrasahasrāṇi svargalokaṃ nayiṣyatiR_1,040.020.2
gaccha cāśvaṃ mahābhāga saṃgṛhya puruṣarṣabhaR_1,040.021.1
yajñaṃ paitāmahaṃ vīra nirvartayitum arhasiR_1,040.021.2
suparṇavacanaṃ śrutvā so 'ṃśumān ativīryavānR_1,040.022.1
tvaritaṃ hayam ādāya punar āyān mahāyaśāḥR_1,040.022.2
tato rājānam āsādya dīkṣitaṃ raghunandanaR_1,040.023.1
nyavedayad yathāvṛttaṃ suparṇavacanaṃ tathāR_1,040.023.2
tac chrutvā ghorasaṃkāśaṃ vākyam aṃśumato nṛpaḥR_1,040.024.1
yajñaṃ nirvartayām āsa yathākalpaṃ yathāvidhiR_1,040.024.2
svapuraṃ cāgamac chrīmān iṣṭayajño mahīpatiḥR_1,040.025.1
gaṅgāyāś cāgame rājā niścayaṃ nādhyagacchataR_1,040.025.2
agatvā niścayaṃ rājā kālena mahatā mahānR_1,040.026.1
triṃśadvarṣasahasrāṇi rājyaṃ kṛtvā divaṃ gataḥR_1,040.026.2
kāladharmaṃ gate rāma sagare prakṛtījanāḥR_1,041.001.1
rājānaṃ rocayām āsur aṃśumantaṃ sudhārmikamR_1,041.001.2
sa rājā sumahān āsīd aṃśumān raghunandanaR_1,041.002.1
tasya putro mahān āsīd dilīpa iti viśrutaḥR_1,041.002.2
tasmin rājyaṃ samāveśya dilīpe raghunandanaR_1,041.003.1
himavacchikhare ramye tapas tepe sudāruṇamR_1,041.003.2
dvātriṃśac ca sahasrāṇi varṣāṇi sumahāyaśāḥR_1,041.004.1
tapovanagato rājā svargaṃ lebhe tapodhanaḥR_1,041.004.2
dilīpas tu mahātejāḥ śrutvā paitāmahaṃ vadhamR_1,041.005.1
duḥkhopahatayā buddhyā niścayaṃ nādhyagacchataR_1,041.005.2
kathaṃ gaṅgāvataraṇaṃ kathaṃ teṣāṃ jalakriyāR_1,041.006.1
tārayeyaṃ kathaṃ caitān iti cintā paro 'bhavatR_1,041.006.2
tasya cintayato nityaṃ dharmeṇa viditātmanaḥR_1,041.007.1
putro bhagīratho nāma jajñe paramadhārmikaḥR_1,041.007.2
dilīpas tu mahātejā yajñair bahubhir iṣṭavānR_1,041.008.1
triṃśadvarṣasahasrāṇi rājā rājyam akārayatR_1,041.008.2
agatvā niścayaṃ rājā teṣām uddharaṇaṃ pratiR_1,041.009.1
vyādhinā naraśārdūla kāladharmam upeyivānR_1,041.009.2
indralokaṃ gato rājā svārjitenaiva karmaṇāR_1,041.010.1
rājye bhagīrathaṃ putram abhiṣicya nararṣabhaḥR_1,041.010.2
bhagīrathas tu rājarṣir dhārmiko raghunandanaR_1,041.011.1
anapatyo mahātejāḥ prajākāmaḥ sa cāprajaḥR_1,041.011.2
sa tapo dīrgham ātiṣṭhad gokarṇe raghunandanaR_1,041.012.1
ūrdhvabāhuḥ pañcatapā māsāhāro jitendriyaḥR_1,041.012.2
tasya varṣasahasrāṇi ghore tapasi tiṣṭhataḥR_1,041.013.1
suprīto bhagavān brahmā prajānāṃ patir īśvaraḥR_1,041.013.2
tataḥ suragaṇaiḥ sārdham upāgamya pitāmahaḥR_1,041.014.1
bhagīrathaṃ mahātmānaṃ tapyamānam athābravītR_1,041.014.2
bhagīratha mahābhāga prītas te 'haṃ janeśvaraR_1,041.015.1
tapasā ca sutaptena varaṃ varaya suvrataR_1,041.015.2
tam uvāca mahātejāḥ sarvalokapitāmahamR_1,041.016.1
bhagīratho mahābhāgaḥ kṛtāñjalir avasthitaḥR_1,041.016.2
yadi me bhagavān prīto yady asti tapasaḥ phalamR_1,041.017.1
sagarasyātmajāḥ sarve mattaḥ salilam āpnuyuḥR_1,041.017.2
gaṅgāyāḥ salilaklinne bhasmany eṣāṃ mahātmanāmR_1,041.018.1
svargaṃ gaccheyur atyantaṃ sarve me prapitāmahāḥR_1,041.018.2
deyā ca saṃtatir deva nāvasīdet kulaṃ ca naḥR_1,041.019.1
ikṣvākūṇāṃ kule deva eṣa me 'stu varaḥ paraḥR_1,041.019.2
uktavākyaṃ tu rājānaṃ sarvalokapitāmahaḥR_1,041.020.1
pratyuvāca śubhāṃ vāṇīṃ madhurāṃ madhurākṣarāmR_1,041.020.2
manoratho mahān eṣa bhagīratha mahārathaR_1,041.021.1
evaṃ bhavatu bhadraṃ te ikṣvākukulavardhanaR_1,041.021.2
iyaṃ haimavatī gaṅgā jyeṣṭhā himavataḥ sutāR_1,041.022.1
tāṃ vai dhārayituṃ rājan haras tatra niyujyatāmR_1,041.022.2
gaṅgāyāḥ patanaṃ rājan pṛthivī na sahiṣyateR_1,041.023.1
tāṃ vai dhārayituṃ vīra nānyaṃ paśyāmi śūlinaḥR_1,041.023.2
tam evam uktvā rājānaṃ gaṅgāṃ cābhāṣya lokakṛtR_1,041.024.1
jagāma tridivaṃ devaḥ saha sarvair marudgaṇaiḥR_1,041.024.2
devadeve gate tasmin so 'ṅguṣṭhāgranipīḍitāmR_1,042.001.1
kṛtvā vasumatīṃ rāma saṃvatsaram upāsataR_1,042.001.2
atha saṃvatsare pūrṇe sarvalokanamaskṛtaḥR_1,042.002.1
umāpatiḥ paśupatī rājānam idam abravītR_1,042.002.2
prītas te 'haṃ naraśreṣṭha kariṣyāmi tava priyamR_1,042.003.1
śirasā dhārayiṣyāmi śailarājasutām ahamR_1,042.003.2
tadā sātimahad rūpaṃ kṛtvā vegaṃ ca duḥsahamR_1,042.004.1
ākāśād apatad rāma śive śivaśirasy utaR_1,042.004.2
naiva sā nirgamaṃ lebhe jaṭāmaṇḍalamohitāR_1,042.005.1
tatraivābabhramad devī saṃvatsaragaṇān bahūnR_1,042.005.2
anena toṣitaś cāsīd atyarthaṃ raghunandanaR_1,042.006.1
visasarja tato gaṅgāṃ haro bindusaraḥ pratiR_1,042.006.2
gaganāc chaṃkaraśiras tato dharaṇim āgatāR_1,042.007.1
vyasarpata jalaṃ tatra tīvraśabdapuraskṛtamR_1,042.007.2
tato devarṣigandharvā yakṣāḥ siddhagaṇās tathāR_1,042.008.1
vyalokayanta te tatra gaganād gāṃ gatāṃ tadāR_1,042.008.2
vimānair nagarākārair hayair gajavarais tathāR_1,042.009.1
pāriplavagatāś cāpi devatās tatra viṣṭhitāḥR_1,042.009.2
tad adbhutatamaṃ loke gaṅgāpatanam uttamamR_1,042.010.1
didṛkṣavo devagaṇāḥ sameyur amitaujasaḥR_1,042.010.2
saṃpatadbhiḥ suragaṇais teṣāṃ cābharaṇaujasāR_1,042.011.1
śatādityam ivābhāti gaganaṃ gatatoyadamR_1,042.011.2
śiṃśumāroragagaṇair mīnair api ca cañcalaiḥR_1,042.012.1
vidyudbhir iva vikṣiptair ākāśam abhavat tadāR_1,042.012.2
pāṇḍuraiḥ salilotpīḍaiḥ kīryamāṇaiḥ sahasradhāR_1,042.013.1
śāradābhrair ivākīrṇaṃ gaganaṃ haṃsasaṃplavaiḥR_1,042.013.2
kva cid drutataraṃ yāti kuṭilaṃ kva cid āyatamR_1,042.014.1
vinataṃ kva cid uddhūtaṃ kva cid yāti śanaiḥ śanaiḥR_1,042.014.2
salilenaiva salilaṃ kva cid abhyāhataṃ punaḥR_1,042.015.1
muhur ūrdhvapathaṃ gatvā papāta vasudhāṃ punaḥR_1,042.015.2
tac chaṃkaraśirobhraṣṭaṃ bhraṣṭaṃ bhūmitale punaḥR_1,042.016.1
vyarocata tadā toyaṃ nirmalaṃ gatakalmaṣamR_1,042.016.2
tatrarṣigaṇagandharvā vasudhātalavāsinaḥR_1,042.017.1
bhavāṅgapatitaṃ toyaṃ pavitram iti paspṛśuḥR_1,042.017.2
śāpāt prapatitā ye ca gaganād vasudhātalamR_1,042.018.1
kṛtvā tatrābhiṣekaṃ te babhūvur gatakalmaṣāḥR_1,042.018.2
dhūpapāpāḥ punas tena toyenātha subhāsvatāR_1,042.019.1
punar ākāśam āviśya svāṃl lokān pratipedireR_1,042.019.2
mumude mudito lokas tena toyena bhāsvatāR_1,042.020.1
kṛtābhiṣeko gaṅgāyāṃ babhūva vigataklamaḥR_1,042.020.2
bhagīratho 'pi rājarṣir divyaṃ syandanam āsthitaḥR_1,042.021.1
prāyād agre mahātejās taṃ gaṅgā pṛṣṭhato 'nvagātR_1,042.021.2
devāḥ sarṣigaṇāḥ sarve daityadānavarākṣasāḥR_1,042.022.1
gandharvayakṣapravarāḥ sakiṃnaramahoragāḥR_1,042.022.2
sarvāś cāpsaraso rāma bhagīratharathānugāḥR_1,042.023.1
gaṅgām anvagaman prītāḥ sarve jalacarāś ca yeR_1,042.023.2
yato bhagīratho rājā tato gaṅgā yaśasvinīR_1,042.024.1
jagāma saritāṃ śreṣṭhā sarvapāpavināśinīR_1,042.024.2
sa gatvā sāgaraṃ rājā gaṅgayānugatas tadāR_1,043.001.1
praviveśa talaṃ bhūmer yatra te bhasmasātkṛtāḥR_1,043.001.2
bhasmany athāplute rāma gaṅgāyāḥ salilena vaiR_1,043.002.1
sarva lokaprabhur brahmā rājānam idam abravītR_1,043.002.2
tāritā naraśārdūla divaṃ yātāś ca devavatR_1,043.003.1
ṣaṣṭiḥ putrasahasrāṇi sagarasya mahātmanaḥR_1,043.003.2
sāgarasya jalaṃ loke yāvat sthāsyati pārthivaR_1,043.004.1
sagarasyātmajās tāvat svarge sthāsyanti devavatR_1,043.004.2
iyaṃ ca duhitā jyeṣṭhā tava gaṅgā bhaviṣyatiR_1,043.005.1
tvatkṛtena ca nāmnā vai loke sthāsyati viśrutāR_1,043.005.2
gaṅgā tripathagā nāma divyā bhāgīrathīti caR_1,043.006.1
tripatho bhāvayantīti tatas tripathagā smṛtāR_1,043.006.2
pitāmahānāṃ sarveṣāṃ tvam atra manujādhipaR_1,043.007.1
kuruṣva salilaṃ rājan pratijñām apavarjayaR_1,043.007.2
pūrvakeṇa hi te rājaṃs tenātiyaśasā tadāR_1,043.008.1
dharmiṇāṃ pravareṇātha naiṣa prāpto manorathaḥR_1,043.008.2
tathaivāṃśumatā tāta loke 'pratimatejasāR_1,043.009.1
gaṅgāṃ prārthayatā netuṃ pratijñā nāpavarjitāR_1,043.009.2
rājarṣiṇā guṇavatā maharṣisamatejasāR_1,043.010.1
mattulyatapasā caiva kṣatradharmasthitena caR_1,043.010.2
dilīpena mahābhāga tava pitrātitejasāR_1,043.011.1
punar na śaṅkitā netuṃ gaṅgāṃ prārthayatānaghaR_1,043.011.2
sā tvayā samatikrāntā pratijñā puruṣarṣabhaR_1,043.012.1
prāpto 'si paramaṃ loke yaśaḥ paramasaṃmatamR_1,043.012.2
yac ca gaṅgāvataraṇaṃ tvayā kṛtam ariṃdamaR_1,043.013.1
anena ca bhavān prāpto dharmasyāyatanaṃ mahatR_1,043.013.2
plāvayasva tvam ātmānaṃ narottama sadociteR_1,043.014.1
salile puruṣavyāghra śuciḥ puṇyaphalo bhavaR_1,043.014.2
pitāmahānāṃ sarveṣāṃ kuruṣva salilakriyāmR_1,043.015.1
svasti te 'stu gamiṣyāmi svaṃ lokaṃ gamyatāṃ nṛpaR_1,043.015.2
ity evam uktvā deveśaḥ sarvalokapitāmahaḥR_1,043.016.1
yathāgataṃ tathāgacchad devalokaṃ mahāyaśāḥR_1,043.016.2
yathākramaṃ yathānyāyaṃ sāgarāṇāṃ mahāyaśāḥR_1,043.017.1
kṛtodakaḥ śucī rājā svapuraṃ praviveśa haR_1,043.017.2
pramumoda ca lokas taṃ nṛpam āsādya rāghavaR_1,043.018.1
naṣṭaśokaḥ samṛddhārtho babhūva vigatajvaraḥR_1,043.018.2
eṣa te rāma gaṅgāyā vistaro 'bhihito mayāR_1,043.019.1
svasti prāpnuhi bhadraṃ te saṃdhyākālo 'tivartateR_1,043.019.2
dhanyaṃ yaśasyam āyuṣyaṃ svargyaṃ putryam athāpi caR_1,043.020.1
idam ākhyānam ākhyātaṃ gaṅgāvataraṇaṃ mayāR_1,043.020.2
viśvāmitravacaḥ śrutvā rāghavaḥ sahalakṣmaṇaḥR_1,044.001.1
vismayaṃ paramaṃ gatvā viśvāmitram athābravītR_1,044.001.2
atyadbhutam idaṃ brahman kathitaṃ paramaṃ tvayāR_1,044.002.1
gaṅgāvataraṇaṃ puṇyaṃ sāgarasya ca pūraṇamR_1,044.002.2
tasya sā śarvarī sarvā saha saumitriṇā tadāR_1,044.003.1
jagāma cintayānasya viśvāmitrakathāṃ śubhāmR_1,044.003.2
tataḥ prabhāte vimale viśvāmitraṃ mahāmunimR_1,044.004.1
uvāca rāghavo vākyaṃ kṛtāhnikam ariṃdamaḥR_1,044.004.2
kṣaṇabhūteva sā rātriḥ saṃvṛtteyaṃ mahātapaḥR_1,044.005.1
imāṃ cintayataḥ sarvāṃ nikhilena kathāṃ tavaR_1,044.005.2
naur eṣā hi sukhāstīrṇā ṛṣīṇāṃ puṇyakarmaṇāmR_1,044.006.1
bhagavantam iha prāptaṃ jñātvā tvaritam āgatāR_1,044.006.2
tasya tad vacanaṃ śrutvā rāghavasya mahātmanaḥR_1,044.007.1
saṃtāraṃ kārayām āsa sarṣisaṃghaḥ sarāghavaḥR_1,044.007.2
uttaraṃ tīram āsādya saṃpūjyarṣigaṇaṃ tathaR_1,044.008.1
gaṅgākūle niviṣṭās te viśālāṃ dadṛśuḥ purīmR_1,044.008.2
tato munivaras tūrṇaṃ jagāma saharāghavaḥR_1,044.009.1
viśālāṃ nagarīṃ ramyāṃ divyāṃ svargopamāṃ tadāR_1,044.009.2
atha rāmo mahāprājño viśvāmitraṃ mahāmunimR_1,044.010.1
papraccha prāñjalir bhūtvā viśālām uttamāṃ purīmR_1,044.010.2
kataro rājavaṃśo 'yaṃ viśālāyāṃ mahāmuneR_1,044.011.1
śrotum icchāmi bhadraṃ te paraṃ kautūhalaṃ hi meR_1,044.011.2
tasya tad vacanaṃ śrutvā rāmasya munipuṃgavaḥR_1,044.012.1
ākhyātuṃ tat samārebhe viśālasya purātanamR_1,044.012.2
śrūyatāṃ rāma śakrasya kathāṃ kathayataḥ śubhāmR_1,044.013.1
asmin deśe hi yad vṛttaṃ śṛṇu tattvena rāghavaR_1,044.013.2
pūrvaṃ kṛtayuge rāma diteḥ putrā mahābalāḥR_1,044.014.1
aditeś ca mahābhāgā vīryavantaḥ sudhārmikāḥR_1,044.014.2
tatas teṣāṃ naraśreṣṭha buddhir āsīn mahātmanāmR_1,044.015.1
amarā nirjarāś caiva kathaṃ syāma nirāmayāḥR_1,044.015.2
teṣāṃ cintayatāṃ rāma buddhir āsīd vipaścitāmR_1,044.016.1
kṣīrodamathanaṃ kṛtvā rasaṃ prāpsyāma tatra vaiR_1,044.016.2
tato niścitya mathanaṃ yoktraṃ kṛtvā ca vāsukimR_1,044.017.1
manthānaṃ mandaraṃ kṛtvā mamanthur amitaujasaḥR_1,044.017.2
apsu nirmathanād eva rasāt tasmād varastriyaḥR_1,044.018.1
utpetur manujaśreṣṭha tasmād apsaraso 'bhavanR_1,044.018.2
ṣaṣṭiḥ koṭyo 'bhavaṃs tāsām apsarāṇāṃ suvarcasāmR_1,044.019.1
asaṃkhyeyās tu kākutstha yās tāsāṃ paricārikāḥR_1,044.019.2
na tāḥ sma pratigṛhṇanti sarve te devadānavāḥR_1,044.020.1
apratigrahaṇāc caiva tena sādhāraṇāḥ smṛtāḥR_1,044.020.2
varuṇasya tataḥ kanyā vāruṇī raghunandanaR_1,044.021.1
utpapāta mahābhāgā mārgamāṇā parigrahamR_1,044.021.2
diteḥ putrā na tāṃ rāma jagṛhur varuṇātmajāmR_1,044.022.1
adites tu sutā vīra jagṛhus tām aninditāmR_1,044.022.2
asurās tena daiteyāḥ surās tenāditeḥ sutāḥR_1,044.023.1
hṛṣṭāḥ pramuditāś cāsan vāruṇī grahaṇāt surāḥR_1,044.023.2
uccaiḥśravā hayaśreṣṭho maṇiratnaṃ ca kaustubhamR_1,044.024.1
udatiṣṭhan naraśreṣṭha tathaivāmṛtam uttamamR_1,044.024.2
atha tasya kṛte rāma mahān āsīt kulakṣayaḥR_1,044.025.1
adites tu tataḥ putrā diteḥ putrāṇa sūdayanR_1,044.025.2
aditer ātmajā vīrā diteḥ putrān nijaghnireR_1,044.026.1
tasmin ghore mahāyuddhe daiteyādityayor bhṛśamR_1,044.026.2
nihatya ditiputrāṃs tu rājyaṃ prāpya puraṃdaraḥR_1,044.027.1
śaśāsa mudito lokān sarṣisaṃghān sacāraṇānR_1,044.027.2
hateṣu teṣu putreṣu ditiḥ paramaduḥkhitāR_1,045.001.1
mārīcaṃ kāśyapaṃ rāma bhartāram idam abravītR_1,045.001.2
hataputrāsmi bhagavaṃs tava putrair mahābalaiḥR_1,045.002.1
śakrahantāram icchāmi putraṃ dīrghatapo'rjitamR_1,045.002.2
sāhaṃ tapaś cariṣyāmi garbhaṃ me dātum arhasiR_1,045.003.1
īdṛśaṃ śakrahantāraṃ tvam anujñātum arhasiR_1,045.003.2
tasyās tad vacanaṃ śrutvā mārīcaḥ kāśyapas tadāR_1,045.004.1
pratyuvāca mahātejā ditiṃ paramaduḥkhitāmR_1,045.004.2
evaṃ bhavatu bhadraṃ te śucir bhava tapodhaneR_1,045.005.1
janayiṣyasi putraṃ tvaṃ śakra hantāram āhaveR_1,045.005.2
pūrṇe varṣasahasre tu śucir yadi bhaviṣyasiR_1,045.006.1
putraṃ trailokya hantāraṃ mattas tvaṃ janayiṣyasiR_1,045.006.2
evam uktvā mahātejāḥ pāṇinā sa mamārja tāmR_1,045.007.1
samālabhya tataḥ svastīty uktvā sa tapase yayauR_1,045.007.2
gate tasmin naraśreṣṭha ditiḥ paramaharṣitāR_1,045.008.1
kuśaplavanam āsādya tapas tepe sudāruṇamR_1,045.008.2
tapas tasyāṃ hi kurvatyāṃ paricaryāṃ cakāra haR_1,045.009.1
sahasrākṣo naraśreṣṭha parayā guṇasaṃpadāR_1,045.009.2
agniṃ kuśān kāṣṭham apaḥ phalaṃ mūlaṃ tathaiva caR_1,045.010.1
nyavedayat sahasrākṣo yac cānyad api kāṅkṣitamR_1,045.010.2
gātrasaṃvāhanaiś caiva śramāpanayanais tathāR_1,045.011.1
śakraḥ sarveṣu kāleṣu ditiṃ paricacāra haR_1,045.011.2
atha varṣasahasretu daśone raghu nandanaR_1,045.012.1
ditiḥ paramasaṃprītā sahasrākṣam athābravītR_1,045.012.2
tapaś carantyā varṣāṇi daśa vīryavatāṃ varaR_1,045.013.1
avaśiṣṭāni bhadraṃ te bhrātaraṃ drakṣyase tataḥR_1,045.013.2
tam ahaṃ tvatkṛte putra samādhāsye jayotsukamR_1,045.014.1
trailokyavijayaṃ putra saha bhokṣyasi vijvaraḥR_1,045.014.2
evam uktvā ditiḥ śakraṃ prāpte madhyaṃ divākareR_1,045.015.1
nidrayāpahṛtā devī pādau kṛtvātha śīrṣataḥR_1,045.015.2
dṛṣṭvā tām aśuciṃ śakraḥ pādataḥ kṛtamūrdhajāmR_1,045.016.1
śiraḥsthāne kṛtau pādau jahāsa ca mumoda caR_1,045.016.2
tasyāḥ śarīravivaraṃ viveśa ca puraṃdaraḥR_1,045.017.1
garbhaṃ ca saptadhā rāma bibheda paramātmavānR_1,045.017.2
bidhyamānas tato garbho vajreṇa śataparvaṇāR_1,045.018.1
ruroda susvaraṃ rāma tato ditir abudhyataR_1,045.018.2
mā rudo mā rudaś ceti garbhaṃ śakro 'bhyabhāṣataR_1,045.019.1
bibheda ca mahātejā rudantam api vāsavaḥR_1,045.019.2
na hantavyo na hantavya ity evaṃ ditir abravītR_1,045.020.1
niṣpapāta tataḥ śakro mātur vacanagauravātR_1,045.020.2
prāñjalir vajrasahito ditiṃ śakro 'bhyabhāṣataR_1,045.021.1
aśucir devi suptāsi pādayoḥ kṛtamūrdhajāR_1,045.021.2
tadantaram ahaṃ labdhvā śakrahantāram āhaveR_1,045.022.1
abhindaṃ saptadhā devi tan me tvaṃ kṣantum arhasiR_1,045.022.2
saptadhā tu kṛte garbhe ditiḥ paramaduḥkhitāR_1,046.001.1
sahasrākṣaṃ durādharṣaṃ vākyaṃ sānunayābravītR_1,046.001.2
mamāparādhād garbho 'yaṃ saptadhā viphalīkṛtaḥR_1,046.002.1
nāparādho 'sti deveśa tavātra balasūdanaR_1,046.002.2
priyaṃ tu kṛtam icchāmi mama garbhaviparyayeR_1,046.003.1
marutāṃ saptaṃ saptānāṃ sthānapālā bhavantv imeR_1,046.003.2
vātaskandhā ime sapta carantu divi putrakāḥR_1,046.004.1
mārutā iti vikhyātā divyarūpā mamātmajāḥR_1,046.004.2
brahmalokaṃ caratv eka indralokaṃ tathāparaḥR_1,046.005.1
divi vāyur iti khyātas tṛtīyo 'pi mahāyaśāḥR_1,046.005.2
saṃcariṣyanti bhadraṃ te devabhūtā mamātmajāḥR_1,046.006.1
tvatkṛtenaiva nāmnā ca mārutā iti viśrutāḥR_1,046.006.2
tasyās tad vacanaṃ śrutvā sahasrākṣaḥ puraṃdaraḥR_1,046.007.1
uvāca prāñjalir vākyaṃ ditiṃ balaniṣūdanaḥR_1,046.007.2
sarvam etad yathoktaṃ te bhaviṣyati na saṃśayaḥR_1,046.008.1
vicariṣyanti bhadraṃ te devabhūtās tavātmajāḥR_1,046.008.2
evaṃ tau niścayaṃ kṛtvā mātāputrau tapovaneR_1,046.009.1
jagmatus tridivaṃ rāma kṛtārthāv iti naḥ śrutamR_1,046.009.2
eṣa deśaḥ sa kākutstha mahendrādhyuṣitaḥ purāR_1,046.010.1
ditiṃ yatra tapaḥ siddhām evaṃ paricacāra saḥR_1,046.010.2
ikṣvākos tu naravyāghra putraḥ paramadhārmikaḥR_1,046.011.1
alambuṣāyām utpanno viśāla iti viśrutaḥR_1,046.011.2
R_1,046.011R_1,046.012.1
tena cāsīd iha sthāne viśāleti purī kṛtāR_1,046.012.2
viśālasya suto rāma hemacandro mahābalaḥR_1,046.013.1
sucandra iti vikhyāto hemacandrād anantaraḥR_1,046.013.2
sucandratanayo rāma dhūmrāśva iti viśrutaḥR_1,046.014.1
dhūmrāśvatanayaś cāpi sṛñjayaḥ samapadyataR_1,046.014.2
sṛñjayasya sutaḥ śrīmān sahadevaḥ pratāpavānR_1,046.015.1
kuśāśvaḥ sahadevasya putraḥ paramadhārmikaḥR_1,046.015.2
kuśāśvasya mahātejāḥ somadattaḥ pratāpavānR_1,046.016.1
somadattasya putras tu kākutstha iti viśrutaḥR_1,046.016.2
tasya putro mahātejāḥ saṃpraty eṣa purīm imāmR_1,046.017.1
āvasaty amaraprakhyaḥ sumatir nāma durjayaḥR_1,046.017.2
ikṣvākos tu prasādena sarve vaiśālikā nṛpāḥR_1,046.018.1
dīrghāyuṣo mahātmāno vīryavantaḥ sudhārmikāḥR_1,046.018.2
ihādya rajanīṃ rāma sukhaṃ vatsyāmahe vayamR_1,046.019.1
śvaḥ prabhāte naraśreṣṭha janakaṃ draṣṭum arhasiR_1,046.019.2
sumatis tu mahātejā viśvāmitram upāgatamR_1,046.020.1
śrutvā naravaraśreṣṭhaḥ pratyudgacchan mahāyaśāḥR_1,046.020.2
pūjāṃ ca paramāṃ kṛtvā sopādhyāyaḥ sabāndhavaḥR_1,046.021.1
prāñjaliḥ kuśalaṃ pṛṣṭvā viśvāmitram athābravītR_1,046.021.2
dhanyo 'smy anugṛhīto 'smi yasya me viṣayaṃ muneR_1,046.022.1
saṃprāpto darśanaṃ caiva nāsti dhanyataro mamaR_1,046.022.2
pṛṣṭvā tu kuśalaṃ tatra parasparasamāgameR_1,047.001.1
kathānte sumatir vākyaṃ vyājahāra mahāmunimR_1,047.001.2
imau kumārau bhadraṃ te devatulyaparākramauR_1,047.002.1
gajasiṃhagatī vīrau śārdūlavṛṣabhopamauR_1,047.002.2
padmapatraviśālākṣau khaḍgatūṇīdhanurdharauR_1,047.003.1
aśvināv iva rūpeṇa samupasthitayauvanauR_1,047.003.2
yadṛcchayaiva gāṃ prāptau devalokād ivāmarauR_1,047.004.1
kathaṃ padbhyām iha prāptau kimarthaṃ kasya vā muneR_1,047.004.2
bhūṣayantāv imaṃ deśaṃ candrasūryāv ivāmbaramR_1,047.005.1
parasparasya sadṛśau pramāṇeṅgitaceṣṭitaiḥR_1,047.005.2
kimarthaṃ ca naraśreṣṭhau saṃprāptau durgame pathiR_1,047.006.1
varāyudhadharau vīrau śrotum icchāmi tattvataḥR_1,047.006.2
tasya tad vacanaṃ śrutvā yathāvṛttaṃ nyavedayatR_1,047.007.1
siddhāśramanivāsaṃ ca rākṣasānāṃ vadhaṃ tathāR_1,047.007.2
atithī paramau prāptau putrau daśarathasya tauR_1,047.008.1
pūjayām āsa vidhivat satkārārhau mahābalauR_1,047.008.2
tataḥ paramasatkāraṃ sumateḥ prāpya rāghavauR_1,047.009.1
uṣya tatra niśām ekāṃ jagmatur mithilāṃ tataḥR_1,047.009.2
tāṃ dṛṣṭvā munayaḥ sarve janakasya purīṃ śubhāmR_1,047.010.1
sādhu sādhv iti śaṃsanto mithilāṃ samapūjayanR_1,047.010.2
mithilopavane tatra āśramaṃ dṛśya rāghavaḥR_1,047.011.1
purāṇaṃ nirjanaṃ ramyaṃ papraccha munipuṃgavamR_1,047.011.2
śrīmadāśramasaṃkāśaṃ kiṃ nv idaṃ munivarjitamR_1,047.012.1
śrotum icchāmi bhagavan kasyāyaṃ pūrva āśramaḥR_1,047.012.2
tac chrutā rāghaveṇoktaṃ vākyaṃ vākyaviśāradaḥR_1,047.013.1
pratyuvāca mahātejā viśvamitro mahāmuniḥR_1,047.013.2
hanta te kathayiṣyāmi śṛṇu tattvena rāghavaR_1,047.014.1
yasyaitad āśramapadaṃ śaptaṃ kopān mahātmanāR_1,047.014.2
gautamasya naraśreṣṭha pūrvam āsīn mahātmanaḥR_1,047.015.1
āśramo divyasaṃkāśaḥ surair api supūjitaḥR_1,047.015.2
sa ceha tapa ātiṣṭhad ahalyāsahitaḥ purāR_1,047.016.1
varṣapūgāny anekāni rājaputra mahāyaśaḥR_1,047.016.2
tasyāntaraṃ viditvā tu sahasrākṣaḥ śacīpatiḥR_1,047.017.1
muniveṣadharo 'halyām idaṃ vacanam abravītR_1,047.017.2
ṛtukālaṃ pratīkṣante nārthinaḥ susamāhiteR_1,047.018.1
saṃgamaṃ tv aham icchāmi tvayā saha sumadhyameR_1,047.018.2
muniveṣaṃ sahasrākṣaṃ vijñāya raghunandanaR_1,047.019.1
matiṃ cakāra durmedhā devarājakutūhalātR_1,047.019.2
kṛtārtho 'si suraśreṣṭha gaccha śīghram itaḥ prabhoR_1,047.020.1
ātmānaṃ māṃ ca deveśa sarvadā rakṣa mānadaḥR_1,047.020.2
indras tu prahasan vākyam ahalyām idam abravītR_1,047.021.1
suśroṇi parituṣṭo 'smi gamiṣyāmi yathāgatamR_1,047.021.2
evaṃ saṃgamya tu tayā niścakrāmoṭajāt tataḥR_1,047.022.1
sa saṃbhramāt tvaran rāma śaṅkito gautamaṃ pratiR_1,047.022.2
tīrthodakapariklinnaṃ dīpyamānam ivānalamR_1,047.023.1
gṛhītasamidhaṃ tatra sakuśaṃ munipuṅgavamR_1,047.023.2
R_1,047.023R_1,047.024.1
dṛṣṭvā surapatis trasto viṣaṇṇavadano 'bhavatR_1,047.024.2
atha dṛṣṭvā sahasrākṣaṃ muniveṣadharaṃ muniḥR_1,047.025.1
durvṛttaṃ vṛttasaṃpanno roṣād vacanam abravītR_1,047.025.2
mama rūpaṃ samāsthāya kṛtavān asi durmateR_1,047.026.1
akartavyam idaṃ yasmād viphalas tvaṃ bhaviṣyatiR_1,047.026.2
gautamenaivam uktasya saroṣeṇa mahātmanāR_1,047.027.1
petatur vṛṣaṇau bhūmau sahasrākṣasya tatkṣaṇātR_1,047.027.2
tathā śaptvā sa vai śakraṃ bhāryām api ca śaptavānR_1,047.028.1
iha varṣasahasrāṇi bahūni tvaṃ nivatsyasiR_1,047.028.2
vāyubhakṣā nirāhārā tapyantī bhasmaśāyinīR_1,047.029.1
adṛśyā sarvabhūtānām āśrame 'smin nivatsyasiR_1,047.029.2
yadā caitad vanaṃ ghoraṃ rāmo daśarathātmajaḥR_1,047.030.1
āgamiṣyati durdharṣas tadā pūtā bhaviṣyasiR_1,047.030.2
tasyātithyena durvṛtte lobhamohavivarjitāR_1,047.031.1
matsakāśe mudā yuktā svaṃ vapur dhārayiṣyasiR_1,047.031.2
imam āśramam utsṛjya siddhacāraṇaseviteR_1,047.032.1
himavacchikhare ramye tapas tepe mahātapāḥR_1,047.032.2
aphalas tu tataḥ śakro devān agnipurogamānR_1,048.001.1
abravīt trastavadanaḥ sarṣisaṃghān sacāraṇānR_1,048.001.2
kurvatā tapaso vighnaṃ gautamasya mahātmanaḥR_1,048.002.1
krodham utpādya hi mayā surakāryam idaṃ kṛtamR_1,048.002.2
aphalo 'smi kṛtas tena krodhāt sā ca nirākṛtāR_1,048.003.1
śāpamokṣeṇa mahatā tapo 'syāpahṛtaṃ mayāR_1,048.003.2
tan māṃ suravarāḥ sarve sarṣisaṃghāḥ sacāraṇāḥR_1,048.004.1
surasāhyakaraṃ sarve saphalaṃ kartum arhathaR_1,048.004.2
śatakrator vacaḥ śrutvā devāḥ sāgnipurogamāḥR_1,048.005.1
pitṛdevān upetyāhuḥ saha sarvair marudgaṇaiḥR_1,048.005.2
ayaṃ meṣaḥ savṛṣaṇaḥ śakro hy avṛṣaṇaḥ kṛtaḥR_1,048.006.1
meṣasya vṛṣaṇau gṛhya śakrāyāśu prayacchataR_1,048.006.2
aphalas tu kṛto meṣaḥ parāṃ tuṣṭiṃ pradāsyatiR_1,048.007.1
bhavatāṃ harṣaṇārthāya ye ca dāsyanti mānavāḥR_1,048.007.2
agnes tu vacanaṃ śrutvā pitṛdevāḥ samāgatāḥR_1,048.008.1
utpāṭya meṣavṛṣaṇau sahasrākṣe nyavedayanR_1,048.008.2
tadā prabhṛti kākutstha pitṛdevāḥ samāgatāḥR_1,048.009.1
aphalān bhuñjate meṣān phalais teṣām ayojayanR_1,048.009.2
indras tu meṣavṛṣaṇas tadā prabhṛti rāghavaR_1,048.010.1
gautamasya prabhāvena tapasaś ca mahātmanaḥR_1,048.010.2
tadāgaccha mahāteja āśramaṃ puṇyakarmaṇaḥR_1,048.011.1
tārayaināṃ mahābhāgām ahalyāṃ devarūpiṇīmR_1,048.011.2
viśvāmitravacaḥ śrutvā rāghavaḥ sahalakṣmaṇaḥR_1,048.012.1
viśvāmitraṃ puraskṛtya āśramaṃ praviveśa haR_1,048.012.2
dadarśa ca mahābhāgāṃ tapasā dyotitaprabhāmR_1,048.013.1
lokair api samāgamya durnirīkṣyāṃ surāsuraiḥR_1,048.013.2
prayatnān nirmitāṃ dhātrā divyāṃ māyāmayīm ivaR_1,048.014.1
dhūmenābhiparītāṅgīṃ pūrṇacandraprabhām ivaR_1,048.014.2
satuṣārāvṛtāṃ sābhrāṃ pūrṇacandraprabhām ivaR_1,048.015.1
madhye 'mbhaso durādharṣāṃ dīptāṃ sūryaprabhām ivaR_1,048.015.2
sa hi gautamavākyena durnirīkṣyā babhūva haR_1,048.016.1
trayāṇām api lokānāṃ yāvad rāmasya darśanamR_1,048.016.2
rāghavau tu tatas tasyāḥ pādau jagṛhatus tadāR_1,048.017.1
smarantī gautamavacaḥ pratijagrāha sā ca tauR_1,048.017.2
pādyam arghyaṃ tathātithyaṃ cakāra susamāhitāR_1,048.018.1
pratijagrāha kākutstho vidhidṛṣṭena karmaṇāR_1,048.018.2
puṣpavṛṣṭir mahaty āsīd devadundubhinisvanaiḥR_1,048.019.1
gandharvāpsarasāṃ cāpi mahān āsīt samāgamaḥR_1,048.019.2
sādhu sādhv iti devās tām ahalyāṃ samapūjayanR_1,048.020.1
tapobalaviśuddhāṅgīṃ gautamasya vaśānugāmR_1,048.020.2
gautamo 'pi mahātejā ahalyāsahitaḥ sukhīR_1,048.021.1
rāmaṃ saṃpūjya vidhivat tapas tepe mahātapāḥR_1,048.021.2
rāmo 'pi paramāṃ pūjāṃ gautamasya mahāmuneḥR_1,048.022.1
sakāśād vidhivat prāpya jagāma mithilāṃ tataḥR_1,048.022.2
tataḥ prāguttarāṃ gatvā rāmaḥ saumitriṇā sahaR_1,049.001.1
viśvāmitraṃ puraskṛtya yajñavāṭam upāgamatR_1,049.001.2
rāmas tu muniśārdūlam uvāca sahalakṣmaṇaḥR_1,049.002.1
sādhvī yajñasamṛddhir hi janakasya mahātmanaḥR_1,049.002.2
bahūnīha sahasrāṇi nānādeśanivāsināmR_1,049.003.1
brāhmaṇānāṃ mahābhāga vedādhyayanaśālināmR_1,049.003.2
ṛṣivāṭāś ca dṛśyante śakaṭīśatasaṃkulāḥR_1,049.004.1
deśo vidhīyatāṃ brahman yatra vatsyāmahe vayamR_1,049.004.2
rāmasya vacanaṃ śrutvā viśvāmitro mahāmuniḥR_1,049.005.1
niveśam akarod deśe vivikte salilāyuteR_1,049.005.2
viśvāmitraṃ muniśreṣṭhaṃ śrutvā sa nṛpatis tadāR_1,049.006.1
śatānandaṃ puraskṛtya purohitam aninditamR_1,049.006.2
ṛtvijo 'pi mahātmānas tv arghyam ādāya satvaramR_1,049.007.1
viśvāmitrāya dharmeṇa dadur mantrapuraskṛtamR_1,049.007.2
pratigṛhya tu tāṃ pūjāṃ janakasya mahātmanaḥR_1,049.008.1
papraccha kuśalaṃ rājño yajñasya ca nirāmayamR_1,049.008.2
sa tāṃś cāpi munīn pṛṣṭvā sopādhyāya purodhasaḥR_1,049.009.1
yathānyāyaṃ tataḥ sarvaiḥ samāgacchat prahṛṣṭavānR_1,049.009.2
atha rājā muniśreṣṭhaṃ kṛtāñjalir abhāṣataR_1,049.010.1
āsane bhagavān āstāṃ sahaibhir munisattamaiḥR_1,049.010.2
janakasya vacaḥ śrutvā niṣasāda mahāmuniḥR_1,049.011.1
purodhā ṛtvijaś caiva rājā ca saha mantribhiḥR_1,049.011.2
āsaneṣu yathānyāyam upaviṣṭān samantataḥR_1,049.012.1
dṛṣṭvā sa nṛpatis tatra viśvāmitram athābravītR_1,049.012.2
adya yajñasamṛddhir me saphalā daivataiḥ kṛtāR_1,049.013.1
adya yajñaphalaṃ prāptaṃ bhagavaddarśanān mayāR_1,049.013.2
dhanyo 'smy anugṛhīto 'smi yasya me munipuṃgavaR_1,049.014.1
yajñopasadanaṃ brahman prāpto 'si munibhiḥ sahaR_1,049.014.2
dvādaśāhaṃ tu brahmarṣe śeṣam āhur manīṣiṇaḥR_1,049.015.1
tato bhāgārthino devān draṣṭum arhasi kauśikaR_1,049.015.2
ity uktvā muniśārdūlaṃ prahṛṣṭavadanas tadāR_1,049.016.1
punas taṃ paripapraccha prāñjaliḥ prayato nṛpaḥR_1,049.016.2
imau kumārau bhadraṃ te devatulyaparākramauR_1,049.017.1
gajasiṃhagatī vīrau śārdūlavṛṣabhopamauR_1,049.017.2
padmapatraviśālākṣau khaḍgatūṇīdhanurdharauR_1,049.018.1
aśvināv iva rūpeṇa samupasthitayauvanauR_1,049.018.2
yadṛcchayaiva gāṃ prāptau devalokād ivāmarauR_1,049.019.1
kathaṃ padbhyām iha prāptau kimarthaṃ kasya vā muneR_1,049.019.2
varāyudhadharau vīrau kasya putrau mahāmuneR_1,049.020.1
bhūṣayantāv imaṃ deśaṃ candrasūryāv ivāmbaramR_1,049.020.2
parasparasya sadṛśau pramāṇeṅgitaceṣṭitaiḥR_1,049.021.1
kākapakṣadharau vīrau śrotum icchāmi tattvataḥR_1,049.021.2
tasya tad vacanaṃ śrutvā janakasya mahātmanaḥR_1,049.022.1
nyavedayan mahātmānau putrau daśarathasya tauR_1,049.022.2
siddhāśramanivāsaṃ ca rākṣasānāṃ vadhaṃ tathāR_1,049.023.1
tac cāgamanam avyagraṃ viśālāyāś ca darśanamR_1,049.023.2
ahalyādarśanaṃ caiva gautamena samāgamamR_1,049.024.1
mahādhanuṣi jijñāsāṃ kartum āgamanaṃ tathāR_1,049.024.2
etat sarvaṃ mahātejā janakāya mahātmaneR_1,049.025.1
nivedya virarāmātha viśvāmitro mahāmuniḥR_1,049.025.2
tasya tad vacanaṃ śrutvā viśvāmitrasya dhīmataḥR_1,050.001.1
hṛṣṭaromā mahātejāḥ śatānando mahātapāḥR_1,050.001.2
gautamasya suto jyeṣṭhas tapasā dyotitaprabhaḥR_1,050.002.1
rāmasaṃdarśanād eva paraṃ vismayam āgataḥR_1,050.002.2
sa tau niṣaṇṇau saṃprekṣya sukhāsīnau nṛpātmajauR_1,050.003.1
śatānando muniśreṣṭhaṃ viśvāmitram athābravītR_1,050.003.2
api te muniśārdūla mama mātā yaśasvinīR_1,050.004.1
darśitā rājaputrāya tapo dīrgham upāgatāR_1,050.004.2
api rāme mahātejo mama mātā yaśasvinīR_1,050.005.1
vanyair upāharat pūjāṃ pūjārhe sarvadehināmR_1,050.005.2
api rāmāya kathitaṃ yathāvṛttaṃ purātanamR_1,050.006.1
mama mātur mahātejo devena duranuṣṭhitamR_1,050.006.2
api kauśika bhadraṃ te guruṇā mama saṃgatāR_1,050.007.1
mātā mama muniśreṣṭha rāmasaṃdarśanād itaḥR_1,050.007.2
api me guruṇā rāmaḥ pūjitaḥ kuśikātmajaR_1,050.008.1
ihāgato mahātejāḥ pūjāṃ prāpya mahātmanaḥR_1,050.008.2
api śāntena manasā gurur me kuśikātmajaR_1,050.009.1
ihāgatena rāmeṇa prayatenābhivāditaḥR_1,050.009.2
tac chrutvā vacanaṃ tasya viśvāmitro mahāmuniḥR_1,050.010.1
pratyuvāca śatānandaṃ vākyajño vākyakovidamR_1,050.010.2
nātikrāntaṃ muniśreṣṭha yat kartavyaṃ kṛtaṃ mayāR_1,050.011.1
saṃgatā muninā patnī bhārgaveṇeva reṇukāR_1,050.011.2
tac chrutvā vacanaṃ tasya viśvāmitrasya dhīmataḥR_1,050.012.1
śatānando mahātejā rāmaṃ vacanam abravītR_1,050.012.2
svāgataṃ te naraśreṣṭha diṣṭyā prāpto 'si rāghavaR_1,050.013.1
viśvāmitraṃ puraskṛtya maharṣim aparājitamR_1,050.013.2
acintyakarmā tapasā brahmarṣir amitaprabhaḥR_1,050.014.1
viśvāmitro mahātejā vetsy enaṃ paramāṃ gatimR_1,050.014.2
nāsti dhanyataro rāma tvatto 'nyo bhuvi kaś canaR_1,050.015.1
goptā kuśikaputras te yena taptaṃ mahat tapaḥR_1,050.015.2
śrūyatāṃ cābhidāsyāmi kauśikasya mahātmanaḥR_1,050.016.1
yathābalaṃ yathāvṛttaṃ tan me nigadataḥ śṛṇuR_1,050.016.2
rājābhūd eṣa dharmātmā dīrgha kālam ariṃdamaḥR_1,050.017.1
dharmajñaḥ kṛtavidyaś ca prajānāṃ ca hite rataḥR_1,050.017.2
prajāpatisutas tv āsīt kuśo nāma mahīpatiḥR_1,050.018.1
kuśasya putro balavān kuśanābhaḥ sudhārmikaḥR_1,050.018.2
kuśanābhasutas tv āsīd gādhir ity eva viśrutaḥR_1,050.019.1
gādheḥ putro mahātejā viśvāmitro mahāmuniḥR_1,050.019.2
viśvamitro mahātejāḥ pālayām āsa medinīmR_1,050.020.1
bahuvarṣasahasrāṇi rājā rājyam akārayatR_1,050.020.2
kadā cit tu mahātejā yojayitvā varūthinīmR_1,050.021.1
akṣauhiṇīparivṛtaḥ paricakrāma medinīmR_1,050.021.2
nagarāṇi ca rāṣṭrāṇi saritaś ca tathā girīnR_1,050.022.1
āśramān kramaśo rājā vicarann ājagāmahaR_1,050.022.2
vasiṣṭhasyāśramapadaṃ nānāpuṣpaphaladrumamR_1,050.023.1
nānāmṛgagaṇākīrṇaṃ siddhacāraṇasevitamR_1,050.023.2
devadānavagandharvaiḥ kiṃnarair upaśobhitamR_1,050.024.1
praśāntahariṇākīrṇaṃ dvijasaṃghaniṣevitamR_1,050.024.2
brahmarṣigaṇasaṃkīrṇaṃ devarṣigaṇasevitamR_1,050.025.1
tapaścaraṇasaṃsiddhair agnikalpair mahātmabhiḥR_1,050.025.2
satataṃ saṃkulaṃ śrīmad brahmakalpair mahātmabhiḥR_1,050.026.1
abbhakṣair vāyubhakṣaiś ca śīrṇaparṇāśanais tathāR_1,050.026.2
phalamūlāśanair dāntair jitaroṣair jitendriyaiḥR_1,050.027.1
ṛṣibhir vālakhilyaiś ca japahomaparāyaṇaiḥR_1,050.027.2
vasiṣṭhasyāśramapadaṃ brahmalokam ivāparamR_1,050.028.1
dadarśa jayatāṃ śreṣṭha viśvāmitro mahābalaḥR_1,050.028.2
sa dṛṣṭvā paramaprīto viśvāmitro mahābalaḥR_1,051.001.1
praṇato vinayād vīro vasiṣṭhaṃ japatāṃ varamR_1,051.001.2
svāgataṃ tava cety ukto vasiṣṭhena mahātmanāR_1,051.002.1
āsanaṃ cāsya bhagavān vasiṣṭho vyādideśa haR_1,051.002.2
upaviṣṭāya ca tadā viśvāmitrāya dhīmateR_1,051.003.1
yathānyāyaṃ munivaraḥ phalamūlam upāharatR_1,051.003.2
pratigṛhya ca tāṃ pūjāṃ vasiṣṭhād rājasattamaḥR_1,051.004.1
tapo'gnihotraśiṣyeṣu kuśalaṃ paryapṛcchataR_1,051.004.2
viśvāmitro mahātejā vanaspatigaṇe tathāR_1,051.005.1
sarvatra kuśalaṃ cāha vasiṣṭho rājasattamamR_1,051.005.2
sukhopaviṣṭaṃ rājānaṃ viśvāmitraṃ mahātapāḥR_1,051.006.1
papraccha japatāṃ śreṣṭho vasiṣṭho brahmaṇaḥ sutaḥR_1,051.006.2
kaccit te kuśalaṃ rājan kaccid dharmeṇa rañjayanR_1,051.007.1
prajāḥ pālayase rājan rājavṛttena dhārmikaR_1,051.007.2
kaccit te subhṛtā bhṛtyāḥ kaccit tiṣṭhanti śāsaneR_1,051.008.1
kaccit te vijitāḥ sarve ripavo ripusūdanaR_1,051.008.2
kaccid bale ca kośe ca mitreṣu ca paraṃtapaR_1,051.009.1
kuśalaṃ te naravyāghra putrapautre tathānaghaR_1,051.009.2
sarvatra kuśalaṃ rājā vasiṣṭhaṃ pratyudāharatR_1,051.010.1
viśvāmitro mahātejā vasiṣṭhaṃ vinayānvitaḥR_1,051.010.2
kṛtvobhau suciraṃ kālaṃ dharmiṣṭhau tāḥ kathāḥ śubhāḥR_1,051.011.1
mudā paramayā yuktau prīyetāṃ tau parasparamR_1,051.011.2
tato vasiṣṭho bhagavān kathānte raghunandanaR_1,051.012.1
viśvāmitram idaṃ vākyam uvāca prahasann ivaR_1,051.012.2
ātithyaṃ kartum icchāmi balasyāsya mahābalaR_1,051.013.1
tava caivāprameyasya yathārhaṃ saṃpratīccha meR_1,051.013.2
satkriyāṃ tu bhavān etāṃ pratīcchatu mayodyatāmR_1,051.014.1
rājaṃs tvam atithiśreṣṭhaḥ pūjanīyaḥ prayatnataḥR_1,051.014.2
evam ukto vasiṣṭhena viśvāmitro mahāmatiḥR_1,051.015.1
kṛtam ity abravīd rājā pūjāvākyena me tvayāR_1,051.015.2
phalamūlena bhagavan vidyate yat tavāśrameR_1,051.016.1
pādyenācamanīyena bhagavaddarśanena caR_1,051.016.2
sarvathā ca mahāprājña pūjārheṇa supūjitaḥR_1,051.017.1
gamiṣyāmi namas te 'stu maitreṇekṣasva cakṣuṣāR_1,051.017.2
evaṃ bruvantaṃ rājānaṃ vasiṣṭhaḥ punar eva hiR_1,051.018.1
nyamantrayata dharmātmā punaḥ punar udāradhīḥR_1,051.018.2
bāḍham ity eva gādheyo vasiṣṭhaṃ pratyuvāca haR_1,051.019.1
yathā priyaṃ bhagavatas tathāstu munisattamaR_1,051.019.2
evam ukto mahātejā vasiṣṭho japatāṃ varaḥR_1,051.020.1
ājuhāva tataḥ prītaḥ kalmāṣīṃ dhūtakalmaṣaḥR_1,051.020.2
sabalasyāsya rājarṣeḥ kartuṃ vyavasito 'smy ahamR_1,051.021.1
bhojanena mahārheṇa satkāraṃ saṃvidhatsva meR_1,051.021.2
yasya yasya yathākāmaṃ ṣaḍraseṣv abhipūjitamR_1,051.022.1
tat sarvaṃ kāmadhug divye abhivarṣakṛte mamaR_1,051.022.2
rasenānnena pānena lehyacoṣyeṇa saṃyutamR_1,051.023.1
annānāṃ nicayaṃ sarvaṃ sṛjasva śabale tvaraR_1,051.023.2
evam uktā vasiṣṭhena śabalā śatrusūdanaR_1,052.001.1
vidadhe kāmadhuk kāmān yasya yasya yathepsitamR_1,052.001.2
ikṣūn madhūṃs tathā lājān maireyāṃś ca varāsavānR_1,052.002.1
pānāni ca mahārhāṇi bhakṣyāṃś coccāvacāṃs tathāR_1,052.002.2
uṣṇāḍhyasyaudanasyāpi rāśayaḥ parvatopamāḥR_1,052.003.1
mṛṣṭānnāni ca sūpāś ca dadhikulyās tathaiva caR_1,052.003.2
nānāsvādurasānāṃ ca ṣāḍavānāṃ tathaiva caR_1,052.004.1
bhājanāni supūrṇāni gauḍāni ca sahasraśaḥR_1,052.004.2
sarvam āsīt susaṃtuṣṭaṃ hṛṣṭapuṣṭajanākulamR_1,052.005.1
viśvāmitrabalaṃ rāma vasiṣṭhenābhitarpitamR_1,052.005.2
viśvāmitro 'pi rājarṣir hṛṣṭapuṣṭas tadābhavatR_1,052.006.1
sāntaḥ puravaro rājā sabrāhmaṇapurohitaḥR_1,052.006.2
sāmātyo mantrisahitaḥ sabhṛtyaḥ pūjitas tadāR_1,052.007.1
yuktaḥ pareṇa harṣeṇa vasiṣṭham idam abravītR_1,052.007.2
pūjito 'haṃ tvayā brahman pūjārheṇa susatkṛtaḥR_1,052.008.1
śrūyatām abhidhāsyāmi vākyaṃ vākyaviśāradaR_1,052.008.2
ratnaṃ hi bhagavann etad ratnahārī ca pārthivaḥR_1,052.009.1
tasmān me śabalāṃ dehi mamaiṣā dharmato dvijaR_1,052.009.2
evam uktas tu bhagavān vasiṣṭho munisattamaḥR_1,052.010.1
viśvāmitreṇa dharmātmā pratyuvāca mahīpatimR_1,052.010.2
nāhaṃ śatasahasreṇa nāpi koṭiśatair gavāmR_1,052.011.1
rājan dāsyāmi śabalāṃ rāśibhī rajatasya vāR_1,052.011.2
na parityāgam arheyaṃ matsakāśād ariṃdamaR_1,052.012.1
śāśvatī śabalā mahyaṃ kīrtir ātmavato yathāR_1,052.012.2
asyāṃ havyaṃ ca kavyaṃ ca prāṇayātrā tathaiva caR_1,052.013.1
āyattam agnihotraṃ ca balir homas tathaiva caR_1,052.013.2
svāhākāravaṣaṭkārau vidyāś ca vividhās tathāR_1,052.014.1
āyattam atra rājarṣe sarvam etan na saṃśayaḥR_1,052.014.2
sarva svam etat satyena mama tuṣṭikarī sadāR_1,052.015.1
kāraṇair bahubhī rājan na dāsye śabalāṃ tavaR_1,052.015.2
vasiṣṭhenaivam uktas tu viśvāmitro 'bravīt tataḥR_1,052.016.1
saṃrabdhataram atyarthaṃ vākyaṃ vākyaviśāradaḥR_1,052.016.2
hairaṇyakakṣyāgraiveyān suvarṇāṅkuśabhūṣitānR_1,052.017.1
dadāmi kuñjarāṇāṃ te sahasrāṇi caturdaśaR_1,052.017.2
hairaṇyānāṃ rathānāṃ ca śvetāśvānāṃ caturyujāmR_1,052.018.1
dadāmi te śatāny aṣṭau kiṅkiṇīkavibhūṣitānR_1,052.018.2
hayānāṃ deśajātānāṃ kulajānāṃ mahaujasāmR_1,052.019.1
sahasram ekaṃ daśa ca dadāmi tava suvrataR_1,052.019.2
nānāvarṇavibhaktānāṃ vayaḥsthānāṃ tathaiva caR_1,052.020.1
dadāmy ekāṃ gavāṃ koṭiṃ śabalā dīyatāṃ mamaR_1,052.020.2
evam uktas tu bhagavān viśvāmitreṇa dhīmatāR_1,052.021.1
na dāsyāmīti śabalāṃ prāha rājan kathaṃ canaR_1,052.021.2
etad eva hi me ratnam etad eva hi me dhanamR_1,052.022.1
etad eva hi sarvasvam etad eva hi jīvitamR_1,052.022.2
darśaś ca pūrṇamāsaś ca yajñāś caivāptadakṣiṇāḥR_1,052.023.1
etad eva hi me rājan vividhāś ca kriyās tathāR_1,052.023.2
adomūlāḥ kriyāḥ sarvā mama rājan na saṃśayaḥR_1,052.024.1
bahūnāṃ kiṃ pralāpena na dāsye kāmadohinīmR_1,052.024.2
kāmadhenuṃ vasiṣṭho 'pi yadā na tyajate muniḥR_1,053.001.1
tadāsya śabalāṃ rāma viśvāmitro 'nvakarṣataR_1,053.001.2
nīyamānā tu śabalā rāma rājñā mahātmanāR_1,053.002.1
duḥkhitā cintayām āsa rudantī śokakarśitāR_1,053.002.2
parityaktā vasiṣṭhena kim ahaṃ sumahātmanāR_1,053.003.1
yāhaṃ rājabhṛtair dīnā hriyeyaṃ bhṛśaduḥkhitāR_1,053.003.2
kiṃ mayāpakṛtaṃ tasya maharṣer bhāvitātmanaḥR_1,053.004.1
yan mām anāgasaṃ bhaktām iṣṭāṃ tyajati dhārmikaḥR_1,053.004.2
iti sā cintayitvā tu niḥśvasya ca punaḥ punaḥR_1,053.005.1
jagāma vegena tadā vasiṣṭhaṃ paramaujasaṃR_1,053.005.2
nirdhūya tāṃs tadā bhṛtyāñ śataśaḥ śatrusūdanaR_1,053.006.1
jagāmānilavegena pādamūlaṃ mahātmanaḥR_1,053.006.2
śabalā sā rudantī ca krośantī cedam abravītR_1,053.007.1
vasiṣṭhasyāgrataḥ sthitvā meghadundubhirāviṇīR_1,053.007.2
bhagavan kiṃ parityaktā tvayāhaṃ brahmaṇaḥ sutaR_1,053.008.1
yasmād rājabhṛtā māṃ hi nayante tvatsakāśataḥR_1,053.008.2
evam uktas tu brahmarṣir idaṃ vacanam abravītR_1,053.009.1
śokasaṃtaptahṛdayāṃ svasāram iva duḥkhitāmR_1,053.009.2
na tvāṃ tyajāmi śabale nāpi me 'pakṛtaṃ tvayāR_1,053.010.1
eṣa tvāṃ nayate rājā balān matto mahābalaḥR_1,053.010.2
na hi tulyaṃ balaṃ mahyaṃ rājā tv adya viśeṣataḥR_1,053.011.1
balī rājā kṣatriyaś ca pṛthivyāḥ patir eva caR_1,053.011.2
iyam akṣauhiṇīpūrṇā savājirathasaṃkulāR_1,053.012.1
hastidhvajasamākīrṇā tenāsau balavattaraḥR_1,053.012.2
evam uktā vasiṣṭhena pratyuvāca vinītavatR_1,053.013.1
vacanaṃ vacanajñā sā brahmarṣim amitaprabhamR_1,053.013.2
na balaṃ kṣatriyasyāhur brāhmaṇo balavattaraḥR_1,053.014.1
brahman brahmabalaṃ divyaṃ kṣatrāt tu balavattaramR_1,053.014.2
aprameyabalaṃ tubhyaṃ na tvayā balavattaraḥR_1,053.015.1
viśvāmitro mahāvīryas tejas tava durāsadamR_1,053.015.2
niyuṅkṣva māṃ mahātejas tvadbrahmabalasaṃbhṛtāmR_1,053.016.1
tasya darpaṃ balaṃ yat tan nāśayāmi durātmanaḥR_1,053.016.2
ity uktas tu tayā rāma vasiṣṭhaḥ sumahāyaśāḥR_1,053.017.1
sṛjasveti tadovāca balaṃ parabalārujamR_1,053.017.2
tasyā humbhāravotsṛṣṭāḥ pahlavāḥ śataśo nṛpaR_1,053.018.1
nāśayanti balaṃ sarvaṃ viśvāmitrasya paśyataḥR_1,053.018.2
sa rājā paramakruddhaḥ krodhavisphāritekṣaṇaḥR_1,053.019.1
pahlavān nāśayām āsa śastrair uccāvacair apiR_1,053.019.2
viśvāmitrārditān dṛṣṭvā pahlavāñ śataśas tadāR_1,053.020.1
bhūya evāsṛjad ghorāñ śakān yavanamiśritānR_1,053.020.2
tair āsīt saṃvṛtā bhūmiḥ śakair yavanamiśritaiḥR_1,053.021.1
prabhāvadbhir mahāvīryair hemakiñjalkasaṃnibhaiḥR_1,053.021.2
dīrghāsipaṭṭiśadharair hemavarṇāmbarāvṛtaiḥR_1,053.022.1
nirdagdhaṃ tad balaṃ sarvaṃ pradīptair iva pāvakaiḥR_1,053.022.2
R_1,053.022R_1,053.023.1
tato 'strāṇi mahātejā viśvāmitro mumoca haR_1,053.023.2
tatas tān ākulān dṛṣṭvā viśvāmitrāstramohitānR_1,054.001.1
vasiṣṭhaś codayām āsa kāmadhuk sṛja yogataḥR_1,054.001.2
tasyā humbhāravāj jātāḥ kāmbojā ravisaṃnibhāḥR_1,054.002.1
ūdhasas tv atha saṃjātāḥ pahlavāḥ śastrapāṇayaḥR_1,054.002.2
yonideśāc ca yavanaḥ śakṛddeśāc chakās tathāR_1,054.003.1
romakūpeṣu mecchāś ca harītāḥ sakirātakāḥR_1,054.003.2
tais tan niṣūditaṃ sainyaṃ viśvamitrasya tatkṣaṇātR_1,054.004.1
sapadātigajaṃ sāśvaṃ sarathaṃ raghunandanaR_1,054.004.2
dṛṣṭvā niṣūditaṃ sainyaṃ vasiṣṭhena mahātmanāR_1,054.005.1
viśvāmitrasutānāṃ tu śataṃ nānāvidhāyudhamR_1,054.005.2
abhyadhāvat susaṃkruddhaṃ vasiṣṭhaṃ japatāṃ varamR_1,054.006.1
huṃkāreṇaiva tān sarvān nirdadāha mahān ṛṣiḥR_1,054.006.2
te sāśvarathapādātā vasiṣṭhena mahātmanāR_1,054.007.1
bhasmīkṛtā muhūrtena viśvāmitrasutās tadāR_1,054.007.2
dṛṣṭvā vināśitān putrān balaṃ ca sumahāyaśāḥR_1,054.008.1
savrīḍaś cintayāviṣṭo viśvāmitro 'bhavat tadāR_1,054.008.2
saṃdura iva nirvego bhagnadaṃṣṭra ivoragaḥR_1,054.009.1
uparakta ivādityaḥ sadyo niṣprabhatāṃ gataḥR_1,054.009.2
hataputrabalo dīno lūnapakṣa iva dvijaḥR_1,054.010.1
hatadarpo hatotsāho nirvedaṃ samapadyataR_1,054.010.2
sa putram ekaṃ rājyāya pālayeti niyujya caR_1,054.011.1
pṛthivīṃ kṣatradharmeṇa vanam evānvapadyataR_1,054.011.2
sa gatvā himavatpārśvaṃ kiṃnaroragasevitamR_1,054.012.1
mahādevaprasādārthaṃ tapas tepe mahātapāḥR_1,054.012.2
kena cit tv atha kālena deveśo vṛṣabhadhvajaḥR_1,054.013.1
darśayām āsa varado viśvāmitraṃ mahāmunimR_1,054.013.2
kimarthaṃ tapyase rājan brūhi yat te vivakṣitamR_1,054.014.1
varado 'smi varo yas te kāṅkṣitaḥ so 'bhidhīyatāmR_1,054.014.2
evam uktas tu devena viśvāmitro mahātapāḥR_1,054.015.1
praṇipatya mahādevam idaṃ vacanam abravītR_1,054.015.2
yadi tuṣṭo mahādeva dhanurvedo mamānaghaR_1,054.016.1
sāṅgopāṅgopaniṣadaḥ sarahasyaḥ pradīyatāmR_1,054.016.2
yāni deveṣu cāstrāṇi dānaveṣu maharṣiṣuR_1,054.017.1
gandharvayakṣarakṣaḥsu pratibhāntu mamānaghaR_1,054.017.2
tava prasādād bhavatu devadeva mamepsitamR_1,054.018.1
evam astv iti deveśo vākyam uktvā divaṃ gataḥR_1,054.018.2
prāpya cāstrāṇi rājarṣir viśvāmitro mahābalaḥR_1,054.019.1
darpeṇa mahatā yukto darpapūrṇo 'bhavat tadāR_1,054.019.2
vivardhamāno vīryeṇa samudra iva parvaṇiR_1,054.020.1
hatam eva tadā mene vasiṣṭham ṛṣisattamamR_1,054.020.2
tato gatvāśramapadaṃ mumocāstrāṇi pārthivaḥR_1,054.021.1
yais tat tapovanaṃ sarvaṃ nirdagdhaṃ cāstratejasāR_1,054.021.2
udīryamāṇam astraṃ tad viśvāmitrasya dhīmataḥR_1,054.022.1
dṛṣṭvā vipradrutā bhītā munayaḥ śataśo diśaḥR_1,054.022.2
vasiṣṭhasya ca ye śiṣyās tathaiva mṛgapakṣiṇaḥR_1,054.023.1
vidravanti bhayād bhītā nānādigbhyaḥ sahasraśaḥR_1,054.023.2
vasiṣṭhasyāśramapadaṃ śūnyam āsīn mahātmanaḥR_1,054.024.1
muhūrtam iva niḥśabdam āsīd īriṇasaṃnibhamR_1,054.024.2
vadato vai vasiṣṭhasya mā bhaiṣṭeti muhur muhuḥR_1,054.025.1
nāśayāmy adya gādheyaṃ nīhāram iva bhāskaraḥR_1,054.025.2
evam uktvā mahātejā vasiṣṭho japatāṃ varaḥR_1,054.026.1
viśvāmitraṃ tadā vākyaṃ saroṣam idam abravītR_1,054.026.2
āśramaṃ cirasaṃvṛddhaṃ yad vināśitavān asiR_1,054.027.1
durācāro 'si yan mūḍha tasmāt tvaṃ na bhaviṣyasiR_1,054.027.2
ity uktvā paramakruddho daṇḍam udyamya satvaraḥR_1,054.028.1
vidhūma iva kālāgnir yamadaṇḍam ivāparamR_1,054.028.2
evam ukto vasiṣṭhena viśvāmitro mahābalaḥR_1,055.001.1
āgneyam astram utkṣipya tiṣṭha tiṣṭheti cābravītR_1,055.001.2
R_1,055.001R_1,055.002.1
vasiṣṭho bhagavān krodhād idaṃ vacanam abravītR_1,055.002.2
kṣatrabandho sthito 'smy eṣa yad balaṃ tad vidarśayaR_1,055.003.1
nāśayāmy eṣa te darpaṃ śastrasya tava gādhijaR_1,055.003.2
kva ca te kṣatriyabalaṃ kva ca brahmabalaṃ mahatR_1,055.004.1
paśya brahmabalaṃ divyaṃ mama kṣatriyapāṃsanaR_1,055.004.2
tasyāstraṃ gādhiputrasya ghoram āgneyam uttamamR_1,055.005.1
brahmadaṇḍena tac chāntam agner vega ivāmbhasāR_1,055.005.2
vāruṇaṃ caiva raudraṃ ca aindraṃ pāśupataṃ tathāR_1,055.006.1
aiṣīkaṃ cāpi cikṣepa ruṣito gādhinandanaḥR_1,055.006.2
mānavaṃ mohanaṃ caiva gāndharvaṃ svāpanaṃ tathāR_1,055.007.1
jṛmbhaṇaṃ mohanaṃ caiva saṃtāpanavilāpaneR_1,055.007.2
śoṣaṇaṃ dāraṇaṃ caiva vajram astraṃ sudurjayamR_1,055.008.1
brahmapāśaṃ kālapāśaṃ vāruṇaṃ pāśam eva caR_1,055.008.2
pinākāstraṃ ca dayitaṃ śuṣkārdre aśanī tathāR_1,055.009.1
daṇḍāstram atha paiśācaṃ krauñcam astraṃ tathaiva caR_1,055.009.2
dharmacakraṃ kālacakraṃ viṣṇucakraṃ tathaiva caR_1,055.010.1
vāyavyaṃ mathanaṃ caiva astraṃ hayaśiras tathāR_1,055.010.2
śaktidvayaṃ ca cikṣepa kaṅkālaṃ musalaṃ tathāR_1,055.011.1
vaidyādharaṃ mahāstraṃ ca kālāstram atha dāruṇamR_1,055.011.2
triśūlam astraṃ ghoraṃ ca kāpālam atha kaṅkaṇamR_1,055.012.1
etāny astrāṇi cikṣepa sarvāṇi raghunandanaR_1,055.012.2
vasiṣṭhe japatāṃ śreṣṭhe tad adbhutam ivābhavatR_1,055.013.1
tāni sarvāṇi daṇḍena grasate brahmaṇaḥ sutaḥR_1,055.013.2
teṣu śānteṣu brahmāstraṃ kṣiptavān gādhinandanaḥR_1,055.014.1
tad astram udyataṃ dṛṣṭvā devāḥ sāgnipurogamāḥR_1,055.014.2
devarṣayaś ca saṃbhrāntā gandharvāḥ samahoragāḥR_1,055.015.1
trailokyam āsīt saṃtrastaṃ brahmāstre samudīriteR_1,055.015.2
tad apy astraṃ mahāghoraṃ brāhmaṃ brāhmeṇa tejasāR_1,055.016.1
vasiṣṭho grasate sarvaṃ brahmadaṇḍena rāghavaR_1,055.016.2
brahmāstraṃ grasamānasya vasiṣṭhasya mahātmanaḥR_1,055.017.1
trailokyamohanaṃ raudraṃ rūpam āsīt sudāruṇamR_1,055.017.2
romakūpeṣu sarveṣu vasiṣṭhasya mahātmanaḥR_1,055.018.1
marīcya iva niṣpetur agner dhūmākulārciṣaḥR_1,055.018.2
prājvalad brahmadaṇḍaś ca vasiṣṭhasya karodyataḥR_1,055.019.1
vidhūma iva kālāgnir yamadaṇḍa ivāparaḥR_1,055.019.2
tato 'stuvan munigaṇā vasiṣṭhaṃ japatāṃ varamR_1,055.020.1
amoghaṃ te balaṃ brahmaṃs tejo dhāraya tejasāR_1,055.020.2
nigṛhītas tvayā brahman viśvāmitro mahātapāḥR_1,055.021.1
prasīda japatāṃ śreṣṭha lokāḥ santu gatavyathāḥR_1,055.021.2
evam ukto mahātejāḥ śamaṃ cakre mahātapāḥR_1,055.022.1
viśvāmitro 'pi nikṛto viniḥśvasyedam abravītR_1,055.022.2
dhig balaṃ kṣatriyabalaṃ brahmatejobalaṃ balamR_1,055.023.1
ekena brahmadaṇḍena sarvāstrāṇi hatāni meR_1,055.023.2
tad etat samavekṣyāhaṃ prasannendriyamānasaḥR_1,055.024.1
tapo mahat samāsthāsye yad vai brahmatvakārakamR_1,055.024.2
tataḥ saṃtaptahṛdayaḥ smaran nigraham ātmanaḥR_1,056.001.1
viniḥśvasya viniḥśvasya kṛtavairo mahātmanāR_1,056.001.2
tatāpa paramaṃ ghoraṃ viśvāmitro mahātapāḥR_1,056.002.1
phalamūlāśano dāntaś cacāra paramaṃ tapaḥR_1,056.002.2
athāsya jajñire putrāḥ satyadharmaparāyaṇāḥR_1,056.003.1
haviṣpando madhuṣpando dṛḍhanetro mahārathaḥR_1,056.003.2
pūrṇe varṣasahasre tu brahmā lokapitāmahaḥR_1,056.004.1
abravīn madhuraṃ vākyaṃ viśvāmitraṃ tapodhanamR_1,056.004.2
jitā rājarṣilokās te tapasā kuśikātmajaR_1,056.005.1
anena tapasā tvāṃ hi rājarṣir iti vidmaheR_1,056.005.2
evam uktvā mahātejā jagāma saha daivataiḥR_1,056.006.1
triviṣṭapaṃ brahmalokaṃ lokānāṃ parameśvaraḥR_1,056.006.2
viśvāmitro 'pi tac chrutvā hriyā kiṃ cid avāṅmukhaḥR_1,056.007.1
duḥkhena mahatāviṣṭaḥ samanyur idam abravītR_1,056.007.2
tapaś ca sumahat taptaṃ rājarṣir iti māṃ viduḥR_1,056.008.1
devāḥ sarṣigaṇāḥ sarve nāsti manye tapaḥphalamR_1,056.008.2
evaṃ niścitya manasā bhūya eva mahātapāḥR_1,056.009.1
tapaś cacāra kākutstha paramaṃ paramātmavānR_1,056.009.2
etasminn eva kāle tu satyavādī jitendriyaḥR_1,056.010.1
triśaṅkur iti vikhyāta ikṣvāku kulanandanaḥR_1,056.010.2
tasya buddhiḥ samutpannā yajeyam iti rāghavaR_1,056.011.1
gaccheyaṃ svaśarīreṇa devānāṃ paramāṃ gatimR_1,056.011.2
sa vasiṣṭhaṃ samāhūya kathayām āsa cintitamR_1,056.012.1
aśakyam iti cāpy ukto vasiṣṭhena mahātmanāR_1,056.012.2
pratyākhyāto vasiṣṭhena sa yayau dakṣiṇāṃ diśamR_1,056.013.1
vasiṣṭhā dīrgha tapasas tapo yatra hi tepireR_1,056.013.2
triśaṅkuḥ sumahātejāḥ śataṃ paramabhāsvaramR_1,056.014.1
vasiṣṭhaputrān dadṛśe tapyamānān yaśasvinaḥR_1,056.014.2
abhivādyānupūrvyeṇa hriyā kiṃ cid avāṅmukhaḥR_1,056.015.1
abravīt sumahātejāḥ sarvān eva kṛtāñjaliḥR_1,056.015.2
śaraṇaṃ vaḥ prapadye 'haṃ śaraṇyāñ śaraṇāgataḥR_1,056.016.1
pratyākhyāto 'smi bhadraṃ vo vasiṣṭhena mahātmanāR_1,056.016.2
yaṣṭukāmo mahāyajñaṃ tad anujñātum arthathaR_1,056.017.1
guruputrān ahaṃ sarvān namaskṛtya prasādayeR_1,056.017.2
te māṃ bhavantaḥ siddhyarthaṃ yājayantu samāhitāḥR_1,056.018.1
saśarīro yathāhaṃ hi devalokam avāpnuyāmR_1,056.018.2
pratyākhyāto vasiṣṭhena gatim anyāṃ tapodhanāḥR_1,056.019.1
guruputrān ṛte sarvān nāhaṃ paśyāmi kāṃ canaR_1,056.019.2
ikṣvākūṇāṃ hi sarveṣāṃ purodhāḥ paramā gatiḥR_1,056.020.1
tasmād anantaraṃ sarve bhavanto daivataṃ mamaR_1,056.020.2
tatas triśaṅkor vacanaṃ śrutvā krodhasamanvitamR_1,057.001.1
ṛṣiputraśataṃ rāma rājānam idam abravītR_1,057.001.2
pratyākhyāto 'si durbuddhe guruṇā satyavādināR_1,057.002.1
taṃ kathaṃ samatikramya śākhāntaram upeyivānR_1,057.002.2
ikṣvākūṇāṃ hi sarveṣāṃ purodhāḥ paramā gatiḥR_1,057.003.1
na cātikramituṃ śakyaṃ vacanaṃ satyavādinaḥR_1,057.003.2
aśakyam iti covāca vasiṣṭho bhagavān ṛṣiḥR_1,057.004.1
taṃ vayaṃ vai samāhartuṃ kratuṃ śaktāḥ kathaṃ tavaR_1,057.004.2
bāliśas tvaṃ naraśreṣṭha gamyatāṃ svapuraṃ punaḥR_1,057.005.1
yājane bhagavāñ śaktas trailokyasyāpi pārthivaR_1,057.005.2
teṣāṃ tad vacanaṃ śrutvā krodhaparyākulākṣaramR_1,057.006.1
sa rājā punar evaitān idaṃ vacanam abravītR_1,057.006.2
pratyākhyāto 'smi guruṇā guruputrais tathaiva caR_1,057.007.1
anyāṃ gatiṃ gamiṣyāmi svasti vo 'stu tapodhanāḥR_1,057.007.2
śepuḥ paramasaṃkruddhāś caṇḍālatvaṃ gamiṣyasiR_1,057.008.1
evam uktvā mahātmāno viviśus te svam āśramamR_1,057.008.2
nīlavastradharo nīlaḥ paruṣo dhvastamūrdhajaḥR_1,057.009.1
cityamālyānulepaś ca āyasābharaṇo 'bhavatR_1,057.009.2
taṃ dṛṣṭvā mantriṇaḥ sarve tyaktvā caṇḍālarūpiṇamR_1,057.010.1
prādravan sahitā rāma paurā ye 'syānugāminaḥR_1,057.010.2
eko hi rājā kākutstha jagāma paramātmavānR_1,057.011.1
dahyamāno divārātraṃ viśvāmitraṃ tapodhanamR_1,057.011.2
viśvāmitras tu taṃ dṛṣṭvā rājānaṃ viphalīkṛtamR_1,057.012.1
caṇḍālarūpiṇaṃ rāma muniḥ kāruṇyam āgataḥR_1,057.012.2
kāruṇyāt sa mahātejā vākyaṃ parama dhārmikaḥR_1,057.013.1
idaṃ jagāda bhadraṃ te rājānaṃ ghoradarśanamR_1,057.013.2
kim āgamanakāryaṃ te rājaputra mahābalaR_1,057.014.1
ayodhyādhipate vīra śāpāc caṇḍālatāṃ gataḥR_1,057.014.2
atha tad vākyam ākarṇya rājā caṇḍālatāṃ gataḥR_1,057.015.1
abravīt prāñjalir vākyaṃ vākyajño vākyakovidamR_1,057.015.2
pratyākhyāto 'smi guruṇā guruputrais tathaiva caR_1,057.016.1
anavāpyaiva taṃ kāmaṃ mayā prāpto viparyayaḥR_1,057.016.2
saśarīro divaṃ yāyām iti me saumyadarśanamR_1,057.017.1
mayā ceṣṭaṃ kratuśataṃ tac ca nāvāpyate phalamR_1,057.017.2
anṛtaṃ nokta pūrvaṃ me na ca vakṣye kadā canaR_1,057.018.1
kṛcchreṣv api gataḥ saumya kṣatradharmeṇa te śapeR_1,057.018.2
yajñair bahuvidhair iṣṭaṃ prajā dharmeṇa pālitāḥR_1,057.019.1
guravaś ca mahātmānaḥ śīlavṛttena toṣitāḥR_1,057.019.2
dharme prayatamānasya yajñaṃ cāhartum icchataḥR_1,057.020.1
paritoṣaṃ na gacchanti guravo munipuṃgavaR_1,057.020.2
daivam eva paraṃ manye pauruṣaṃ tu nirarthakamR_1,057.021.1
daivenākramyate sarvaṃ daivaṃ hi paramā gatiḥR_1,057.021.2
tasya me paramārtasya prasādam abhikāṅkṣataḥR_1,057.022.1
kartum arhasi bhadraṃ te daivopahatakarmaṇaḥR_1,057.022.2
nānyāṃ gatiṃ gamiṣyāmi nānyaḥ śaraṇam asti meR_1,057.023.1
daivaṃ puruṣakāreṇa nivartayitum arhasiR_1,057.023.2
uktavākyaṃ tu rājānaṃ kṛpayā kuśikātmajaḥR_1,058.001.1
abravīn madhuraṃ vākyaṃ sākṣāc caṇḍālarūpiṇamR_1,058.001.2
ikṣvāko svāgataṃ vatsa jānāmi tvāṃ sudhārmikamR_1,058.002.1
śaraṇaṃ te bhaviṣyāmi mā bhaiṣīr nṛpapuṃgavaR_1,058.002.2
aham āmantraye sarvān maharṣīn puṇyakarmaṇaḥR_1,058.003.1
yajñasāhyakarān rājaṃs tato yakṣyasi nirvṛtaḥR_1,058.003.2
guruśāpakṛtaṃ rūpaṃ yad idaṃ tvayi vartateR_1,058.004.1
anena saha rūpeṇa saśarīro gamiṣyasiR_1,058.004.2
hastaprāptam ahaṃ manye svargaṃ tava nareśvaraR_1,058.005.1
yas tvaṃ kauśikam āgamya śaraṇyaṃ śaraṇaṃ gataḥR_1,058.005.2
evam uktvā mahātejāḥ putrān paramadhārmikānR_1,058.006.1
vyādideśa mahāprājñān yajñasaṃbhārakāraṇātR_1,058.006.2
R_1,058.006R_1,058.007.1
sarvāñ śiṣyān samāhūya vākyam etad uvāca haR_1,058.007.2
sarvān ṛṣivarān vatsā ānayadhvaṃ mamājñayāR_1,058.008.1
saśiṣyān suhṛdaś caiva sartvijaḥ subahuśrutānR_1,058.008.2
yad anyo vacanaṃ brūyān madvākyabalacoditaḥR_1,058.009.1
tat sarvam akhilenoktaṃ mamākhyeyam anādṛtamR_1,058.009.2
tasya tad vacanaṃ śrutvā diśo jagmus tadājñayāR_1,058.010.1
ājagmur atha deśebhyaḥ sarvebhyo brahmavādinaḥR_1,058.010.2
te ca śiṣyāḥ samāgamya muniṃ jvalitatejasaṃR_1,058.011.1
ūcuś ca vacanaṃ sarve sarveṣāṃ brahmavādināmR_1,058.011.2
śrutvā te vacanaṃ sarve samāyānti dvijātayaḥR_1,058.012.1
sarvadeśeṣu cāgacchan varjayitvā mahodayamR_1,058.012.2
vāsiṣṭhaṃ tac chataṃ sarvaṃ krodhaparyākulākṣaramR_1,058.013.1
yad āha vacanaṃ sarvaṃ śṛṇu tvaṃ munipuṃgavaR_1,058.013.2
kṣatriyo yājako yasya caṇḍālasya viśeṣataḥR_1,058.014.1
kathaṃ sadasi bhoktāro havis tasya surarṣayaḥR_1,058.014.2
brāhmaṇā vā mahātmāno bhuktvā caṇḍālabhojanamR_1,058.015.1
kathaṃ svargaṃ gamiṣyanti viśvāmitreṇa pālitāḥR_1,058.015.2
etad vacanaṃ naiṣṭhuryam ūcuḥ saṃraktalocanāḥR_1,058.016.1
vāsiṣṭhā muniśārdūla sarve te samahodayāḥR_1,058.016.2
teṣāṃ tad vacanaṃ śrutvā sarveṣāṃ munipuṃgavaḥR_1,058.017.1
krodhasaṃraktanayanaḥ saroṣam idam abravītR_1,058.017.2
yad dūṣayanty aduṣṭaṃ māṃ tapa ugraṃ samāsthitamR_1,058.018.1
bhasmībhūtā durātmāno bhaviṣyanti na saṃśayaḥR_1,058.018.2
adya te kālapāśena nītā vaivasvatakṣayamR_1,058.019.1
saptajātiśatāny eva mṛtapāḥ santu sarvaśaḥR_1,058.019.2
śvamāṃsaniyatāhārā muṣṭikā nāma nirghṛṇāḥR_1,058.020.1
vikṛtāś ca virūpāś ca lokān anucarantv imānR_1,058.020.2
mahodayaś ca durbuddhir mām adūṣyaṃ hy adūṣayatR_1,058.021.1
dūṣiṭaḥ sarvalokeṣu niṣādatvaṃ gamiṣyatiR_1,058.021.2
prāṇātipātanirato niranukrośatāṃ gataḥR_1,058.022.1
dīrghakālaṃ mama krodhād durgatiṃ vartayiṣyatiR_1,058.022.2
etāvad uktvā vacanaṃ viśvāmitro mahātapāḥR_1,058.023.1
virarāma mahātejā ṛṣimadhye mahāmuniḥR_1,058.023.2
tapobalahatān kṛtvā vāsiṣṭhān samahodayānR_1,059.001.1
ṛṣimadhye mahātejā viśvāmitro 'bhyabhāṣataR_1,059.001.2
dharmiṣṭhaś ca vadānyaś ca māṃ caiva śaraṇaṃ gataḥR_1,059.002.1
svenānena śarīreṇa devalokajigīṣayāR_1,059.002.2
yathāyaṃ svaśarīreṇa devalokaṃ gamiṣyatiR_1,059.003.1
tathā pravartyatāṃ yajño bhavadbhiś ca mayā sahaR_1,059.003.2
viśvāmitravacaḥ śrutvā sarva eva maharṣayaḥR_1,059.004.1
ūcuḥ sametya sahitā dharmajñā dharmasaṃhitamR_1,059.004.2
ayaṃ kuśikadāyādo muniḥ paramakopanaḥR_1,059.005.1
yad āha vacanaṃ samyag etat kāryaṃ na saṃśayaḥR_1,059.005.2
tasmāt pravartyatāṃ yajñaḥ saśarīro yathā divamR_1,059.006.1
gacched ikṣvākudāyādo viśvāmitrasya tejasāR_1,059.006.2
R_1,059.006R_1,059.007.1
tataḥ pravartyatāṃ yajñaḥ sarve samadhitiṣṭhateR_1,059.007.2
evam uktvā maharṣayaḥ saṃjahrus tāḥ kriyās tadāR_1,059.008.1
yājakāś ca mahātejā viśvāmitro 'bhavat kratauR_1,059.008.2
ṛtvijaś cānupūrvyeṇa mantravan mantrakovidāḥR_1,059.009.1
cakruḥ sarvāṇi karmāṇi yathākalpaṃ yathāvidhiR_1,059.009.2
tataḥ kālena mahatā viśvāmitro mahātapāḥR_1,059.010.1
cakārāvāhanaṃ tatra bhāgārthaṃ sarvadevatāḥR_1,059.010.2
nāhyāgamaṃs tadāhūtā bhāgārthaṃ sarvadevatāḥR_1,059.011.1
tataḥ krodhasamāviṣṭo viśvamitro mahāmuniḥR_1,059.011.2
sruvam udyamya sakrodhas triśaṅkum idam abravītR_1,059.012.1
paśya me tapaso vīryaṃ svārjitasya nareśvaraR_1,059.012.2
eṣa tvāṃ svaśarīreṇa nayāmi svargam ojasāR_1,059.013.1
duṣprāpaṃ svaśarīreṇa divaṃ gaccha narādhipaR_1,059.013.2
svārjitaṃ kiṃ cid apy asti mayā hi tapasaḥ phalamR_1,059.014.1
rājaṃs tvaṃ tejasā tasya saśarīro divaṃ vrajaR_1,059.014.2
uktavākye munau tasmin saśarīro nareśvaraḥR_1,059.015.1
divaṃ jagāma kākutstha munīnāṃ paśyatāṃ tadāR_1,059.015.2
devalokagataṃ dṛṣṭvā triśaṅkuṃ pākaśāsanaḥR_1,059.016.1
saha sarvaiḥ suragaṇair idaṃ vacanam abravītR_1,059.016.2
triśaṅko gaccha bhūyas tvaṃ nāsi svargakṛtālayaḥR_1,059.017.1
guruśāpahato mūḍha pata bhūmim avākśirāḥR_1,059.017.2
evam ukto mahendreṇa triśaṅkur apatat punaḥR_1,059.018.1
vikrośamānas trāhīti viśvāmitraṃ tapodhanamR_1,059.018.2
tac chrutvā vacanaṃ tasya krośamānasya kauśikaḥR_1,059.019.1
roṣam āhārayat tīvraṃ tiṣṭha tiṣṭheti cābravītR_1,059.019.2
ṛṣimadhye sa tejasvī prajāpatir ivāparaḥR_1,059.020.1
sṛjan dakṣiṇamārgasthān saptarṣīn aparān punaḥR_1,059.020.2
nakṣatramālām aparām asṛjat krodhamūrchitaḥR_1,059.021.1
dakṣiṇāṃ diśam āsthāya munimadhye mahāyaśāḥR_1,059.021.2
anyam indraṃ kariṣyāmi loko vā syād anindrakaḥR_1,059.022.1
daivatāny api sa krodhāt sraṣṭuṃ samupacakrameR_1,059.022.2
tataḥ paramasaṃbhrāntāḥ sarṣisaṃghāḥ surarṣabhāḥR_1,059.023.1
viśvāmitraṃ mahātmānam ūcuḥ sānunayaṃ vacaḥR_1,059.023.2
ayaṃ rājā mahābhāga guruśāpaparikṣataḥR_1,059.024.1
saśarīro divaṃ yātuṃ nārhaty eva tapodhanaR_1,059.024.2
teṣāṃ tad vacanaṃ śrutvā devānāṃ munipuṃgavaḥR_1,059.025.1
abravīt sumahad vākyaṃ kauśikaḥ sarvadevatāḥR_1,059.025.2
saśarīrasya bhadraṃ vas triśaṅkor asya bhūpateḥR_1,059.026.1
ārohaṇaṃ pratijñāya nānṛtaṃ kartum utsaheR_1,059.026.2
sargo 'stu saśarīrasya triśaṅkor asya śāśvataḥR_1,059.027.1
nakṣatrāṇi ca sarvāṇi māmakāni dhruvāṇy athaR_1,059.027.2
yāval lokā dhariṣyanti tiṣṭhantv etāni sarvaśaḥR_1,059.028.1
matkṛtāni surāḥ sarve tad anujñātum arhathaR_1,059.028.2
R_1,059.028R_1,059.029.1
evam uktāḥ surāḥ sarve pratyūcur munipuṃgavamR_1,059.029.2
evaṃ bhavatu bhadraṃ te tiṣṭhantv etāni sarvaśaḥR_1,059.030.1
gagane tāny anekāni vaiśvānarapathād bahiḥR_1,059.030.2
nakṣatrāṇi muniśreṣṭha teṣu jyotiḥṣu jājvalanR_1,059.031.1
avākśirās triśaṅkuś ca tiṣṭhatv amarasaṃnibhaḥR_1,059.031.2
viśvāmitras tu dharmātmā sarvadevair abhiṣṭutaḥR_1,059.032.1
ṛṣibhiś ca mahātejā bāḍham ity āha devatāḥR_1,059.032.2
tato devā mahātmāno munayaś ca tapodhanāḥR_1,059.033.1
jagmur yathāgataṃ sarve yajñasyānte narottamaR_1,059.033.2
viśvāmitro mahātmātha prasthitān prekṣya tān ṛṣīnR_1,060.001.1
abravīn naraśārdūla sarvāṃs tān vanavāsinaḥR_1,060.001.2
mahāvighnaḥ pravṛtto 'yaṃ dakṣiṇām āsthito diśamR_1,060.002.1
diśam anyāṃ prapatsyāmas tatra tapsyāmahe tapaḥR_1,060.002.2
paścimāyāṃ viśālāyāṃ puṣkareṣu mahātmanaḥR_1,060.003.1
sukhaṃ tapaś cariṣyāmaḥ paraṃ tad dhi tapovanamR_1,060.003.2
evam uktvā mahātejāḥ puṣkareṣu mahāmuniḥR_1,060.004.1
tapa ugraṃ durādharṣaṃ tepe mūlaphalāśanaḥR_1,060.004.2
etasminn eva kāle tu ayodhyādhipatir nṛpaḥR_1,060.005.1
ambarīṣa iti khyāto yaṣṭuṃ samupacakrameR_1,060.005.2
tasya vai yajamānasya paśum indro jahāra haR_1,060.006.1
pranaṣṭe tu paśau vipro rājānam idam abravītR_1,060.006.2
paśur adya hṛto rājan pranaṣṭas tava durnayātR_1,060.007.1
arakṣitāraṃ rājānaṃ ghnanti doṣā nareśvaraR_1,060.007.2
prāyaścittaṃ mahad dhy etan naraṃ vā puruṣarṣabhaR_1,060.008.1
ānayasva paśuṃ śīghraṃ yāvat karma pravartateR_1,060.008.2
upādhyāya vacaḥ śrutvā sa rājā puruṣarṣabhaR_1,060.009.1
anviyeṣa mahābuddhiḥ paśuṃ gobhiḥ sahasraśaḥR_1,060.009.2
deśāñ janapadāṃs tāṃs tān nagarāṇi vanāni caR_1,060.010.1
āśramāṇi ca puṇyāni mārgamāṇo mahīpatiḥR_1,060.010.2
sa putrasahitaṃ tāta sabhāryaṃ raghunandanaR_1,060.011.1
bhṛgutuṅge samāsīnam ṛcīkaṃ saṃdadarśa haR_1,060.011.2
brahmarṣiṃ tapasā dīptaṃ rājarṣir amitaprabhaḥR_1,060.012.1
pṛṣṭvā sarvatra kuśalam ṛcīkaṃ tam idaṃ vacaḥR_1,060.012.2
gavāṃ śatasahasreṇa vikriṇīṣe sutaṃ yadiR_1,060.013.1
paśor arthe mahābhāga kṛtakṛtyo 'smi bhārgavaR_1,060.013.2
sarve parisṛtā deśā yajñiyaṃ na labhe paśumR_1,060.014.1
dātum arhasi mūlyena sutam ekam ito mamaR_1,060.014.2
evam ukto mahātejā ṛcīkas tv abravīd vacaḥR_1,060.015.1
nāhaṃ jyeṣṭhaṃ naraśreṣṭhaṃ vikrīṇīyāṃ kathaṃ canaR_1,060.015.2
ṛcīkasya vacaḥ śrutvā teṣāṃ mātā mahātmanāmR_1,060.016.1
uvāca naraśārdūlam ambarīṣaṃ tapasvinīR_1,060.016.2
R_1,060.016R_1,060.017.1
mamāpi dayitaṃ viddhi kaniṣṭhaṃ śunakaṃ nṛpaR_1,060.017.2
prāyeṇa hi naraśreṣṭha jyeṣṭhāḥ pitṛṣu vallabhāḥR_1,060.018.1
mātṝṇāṃ ca kanīyāṃsas tasmād rakṣe kanīyasaṃR_1,060.018.2
uktavākye munau tasmin munipatnyāṃ tathaiva caR_1,060.019.1
śunaḥśepaḥ svayaṃ rāma madhyamo vākyam abravītR_1,060.019.2
pitā jyeṣṭham avikreyaṃ mātā cāha kanīyasaṃR_1,060.020.1
vikrītaṃ madhyamaṃ manye rājan putraṃ nayasva māmR_1,060.020.2
gavāṃ śatasahasreṇa śunaḥśepaṃ nareśvaraḥR_1,060.021.1
gṛhītvā paramaprīto jagāma raghunandanaR_1,060.021.2
ambarīṣas tu rājarṣī ratham āropya satvaraḥR_1,060.022.1
śunaḥśepaṃ mahātejā jagāmāśu mahāyaśāḥR_1,060.022.2
śunaḥśepaṃ naraśreṣṭha gṛhītvā tu mahāyaśāḥR_1,061.001.1
vyaśrāmyat puṣkare rājā madhyāhne raghunandanaR_1,061.001.2
tasya viśramamāṇasya śunaḥśepo mahāyaśāḥR_1,061.002.1
puṣkaraṃ śreṣṭham āgamya viśvāmitraṃ dadarśa haR_1,061.002.2
viṣaṇṇavadano dīnas tṛṣṇayā ca śrameṇa caR_1,061.003.1
papātāṅke mune rāma vākyaṃ cedam uvāca haR_1,061.003.2
na me 'sti mātā na pitā jñātayo bāndhavāḥ kutaḥR_1,061.004.1
trātum arhasi māṃ saumya dharmeṇa munipuṃgavaR_1,061.004.2
trātā tvaṃ hi muniśreṣṭha sarveṣāṃ tvaṃ hi bhāvanaḥR_1,061.005.1
rājā ca kṛtakāryaḥ syād ahaṃ dīrghāyur avyayaḥR_1,061.005.2
sa me nātho hy anāthasya bhava bhavyena cetasāR_1,061.006.1
piteva putraṃ dharmātmaṃs trātum arhasi kilbiṣātR_1,061.006.2
tasya tad vacanaṃ śrutvā viśvāmitro mahātapāḥR_1,061.007.1
sāntvayitvā bahuvidhaṃ putrān idam uvāca haR_1,061.007.2
yatkṛte pitaraḥ putrāñ janayanti śubhārthinaḥR_1,061.008.1
paralokahitārthāya tasya kālo 'yam āgataḥR_1,061.008.2
ayaṃ munisuto bālo mattaḥ śaraṇam icchatiR_1,061.009.1
asya jīvitamātreṇa priyaṃ kuruta putrakāḥR_1,061.009.2
sarve sukṛtakarmāṇaḥ sarve dharmaparāyaṇāḥR_1,061.010.1
paśubhūtā narendrasya tṛptim agneḥ prayacchataR_1,061.010.2
nāthavāṃś ca śunaḥśepo yajñaś cāvighnato bhavetR_1,061.011.1
devatās tarpitāś ca syur mama cāpi kṛtaṃ vacaḥR_1,061.011.2
munes tu vacanaṃ śrutvā madhuṣyandādayaḥ sutāḥR_1,061.012.1
sābhimānaṃ naraśreṣṭha salīlam idam abruvanR_1,061.012.2
katham ātmasutān hitvā trāyase 'nyasutaṃ vibhoR_1,061.013.1
akāryam iva paśyāmaḥ śvamāṃsam iva bhojaneR_1,061.013.2
teṣāṃ tad vacanaṃ śrutvā putrāṇāṃ munipuṃgavaḥR_1,061.014.1
krodhasaṃraktanayano vyāhartum upacakrameR_1,061.014.2
niḥsādhvasam idaṃ proktaṃ dharmād api vigarhitamR_1,061.015.1
atikramya tu madvākyaṃ dāruṇaṃ romaharṣaṇamR_1,061.015.2
śvamāṃsabhojinaḥ sarve vāsiṣṭhā iva jātiṣuR_1,061.016.1
pūrṇaṃ varṣasahasraṃ tu pṛthivyām anuvatsyathaR_1,061.016.2
kṛtvā śāpasamāyuktān putrān munivaras tadāR_1,061.017.1
śunaḥśepam uvācārtaṃ kṛtvā rakṣāṃ nirāmayāmR_1,061.017.2
pavitrapāśair āsakto raktamālyānulepanaḥR_1,061.018.1
vaiṣṇavaṃ yūpam āsādya vāgbhir agnim udāharaR_1,061.018.2
ime tu gāthe dve divye gāyethā muniputrakaR_1,061.019.1
ambarīṣasya yajñe 'smiṃs tataḥ siddhim avāpsyasiR_1,061.019.2
śunaḥśepo gṛhītvā te dve gāthe susamāhitaḥR_1,061.020.1
tvarayā rājasiṃhaṃ tam ambarīṣam uvāca haR_1,061.020.2
rājasiṃha mahāsattva śīghraṃ gacchāvahe sadaḥR_1,061.021.1
nivartayasva rājendra dīkṣāṃ ca samupāharaR_1,061.021.2
tad vākyam ṛṣiputrasya śrutvā harṣaṃ samutsukaḥR_1,061.022.1
jagāma nṛpatiḥ śīghraṃ yajñavāṭam atandritaḥR_1,061.022.2
sadasyānumate rājā pavitrakṛtalakṣaṇamR_1,061.023.1
paśuṃ raktāmbaraṃ kṛtvā yūpe taṃ samabandhayatR_1,061.023.2
sa baddho vāgbhir agryābhir abhituṣṭāva vai surauR_1,061.024.1
indram indrānujaṃ caiva yathāvan muniputrakaḥR_1,061.024.2
tataḥ prītaḥ sahasrākṣo rahasyastutitarpitaḥR_1,061.025.1
dīrgham āyus tadā prādāc chunaḥśepāya rāghavaR_1,061.025.2
sa ca rājā naraśreṣṭha yajñasya ca samāptavānR_1,061.026.1
phalaṃ bahuguṇaṃ rāma sahasrākṣaprasādajamR_1,061.026.2
viśvāmitro 'pi dharmātmā bhūyas tepe mahātapāḥR_1,061.027.1
puṣkareṣu naraśreṣṭha daśavarṣaśatāni caR_1,061.027.2
pūrṇe varṣasahasre tu vratasnātaṃ mahāmunimR_1,062.001.1
abhyāgacchan surāḥ sarve tapaḥphalacikīrṣavaḥR_1,062.001.2
abravīt sumahātejā brahmā suruciraṃ vacaḥR_1,062.002.1
ṛṣis tvam asi bhadraṃ te svārjitaiḥ karmabhiḥ śubhaiḥR_1,062.002.2
tam evam uktvā deveśas tridivaṃ punar abhyagātR_1,062.003.1
viśvāmitro mahātejā bhūyas tepe mahat tapaḥR_1,062.003.2
tataḥ kālena mahatā menakā paramāpsarāḥR_1,062.004.1
puṣkareṣu naraśreṣṭha snātuṃ samupacakrameR_1,062.004.2
tāṃ dadarśa mahātejā menakāṃ kuśikātmajaḥR_1,062.005.1
rūpeṇāpratimāṃ tatra vidyutaṃ jalade yathāR_1,062.005.2
apsaraḥ svāgataṃ te 'stu vasa ceha mamāśrameR_1,062.006.1
anugṛhṇīṣva bhadraṃ te madanena sumohitamR_1,062.006.2
ity uktā sā varārohā tatrāvāsam athākarotR_1,062.007.1
tapaso hi mahāvighno viśvāmitram upāgataḥR_1,062.007.2
tasyāṃ vasantyāṃ varṣāṇi pañca pañca ca rāghavaR_1,062.008.1
viśvāmitrāśrame saumya sukhena vyaticakramuḥR_1,062.008.2
atha kāle gate tasmin viśvāmitro mahāmuniḥR_1,062.009.1
savrīḍa iva saṃvṛttaś cintāśokaparāyaṇaḥR_1,062.009.2
buddhir muneḥ samutpannā sāmarṣā raghunandanaR_1,062.010.1
sarvaṃ surāṇāṃ karmaitat tapo'paharaṇaṃ mahatR_1,062.010.2
ahorātrāpadeśena gatāḥ saṃvatsarā daśaR_1,062.011.1
kāmamohābhibhūtasya vighno 'yaṃ pratyupasthitaḥR_1,062.011.2
R_1,062.011R_1,062.012.1
viniḥśvasan munivaraḥ paścāttāpena duḥkhitaḥR_1,062.012.2
menakāṃ madhurair vākyair visṛjya kuśikātmajaḥR_1,062.013.1
uttaraṃ parvataṃ rāma viśvāmitro jagāma haR_1,062.013.2
sa kṛtvā naiṣṭhikīṃ buddhiṃ jetukāmo mahāyaśāḥR_1,062.014.1
kauśikītīram āsādya tapas tepe sudāruṇamR_1,062.014.2
tasya varṣasahasraṃ tu ghoraṃ tapa upāsataḥR_1,062.015.1
uttare parvate rāma devatānām abhūd bhayamR_1,062.015.2
amantrayan samāgamya sarve sarṣigaṇāḥ surāḥR_1,062.016.1
maharṣiśabdaṃ labhatāṃ sādhv ayaṃ kuśikātmajaḥR_1,062.016.2
devatānāṃ vacaḥ śrutvā sarvalokapitāmahaḥR_1,062.017.1
abravīn madhuraṃ vākyaṃ viśvāmitraṃ tapodhanamR_1,062.017.2
maharṣe svāgataṃ vatsa tapasogreṇa toṣitaḥR_1,062.018.1
mahattvam ṛṣimukhyatvaṃ dadāmi tava kauśikaR_1,062.018.2
brahmaṇaḥ sa vacaḥ śrutvā viśvāmitras tapodhanaḥR_1,062.019.1
prāñjaliḥ praṇato bhūtvā pratyuvāca pitāmahamR_1,062.019.2
brahmarṣi śabdam atulaṃ svārjitaiḥ karmabhiḥ śubhaiḥR_1,062.020.1
yadi me bhagavān āha tato 'haṃ vijitendriyaḥR_1,062.020.2
tam uvāca tato brahmā na tāvat tvaṃ jitendriyaḥR_1,062.021.1
yatasva muniśārdūla ity uktvā tridivaṃ gataḥR_1,062.021.2
viprasthiteṣu deveṣu viśvāmitro mahāmuniḥR_1,062.022.1
ūrdhvabāhur nirālambo vāyubhakṣas tapaś caranR_1,062.022.2
dharme pañcatapā bhūtvā varṣāsv ākāśasaṃśrayaḥR_1,062.023.1
śiśire salilasthāyī rātryahāni tapodhanaḥR_1,062.023.2
R_1,062.023R_1,062.024.1
evaṃ varṣasahasraṃ hi tapo ghoram upāgamatR_1,062.024.2
tasmin saṃtapyamāne tu viśvāmitre mahāmunauR_1,062.025.1
saṃbhramaḥ sumahān āsīt surāṇāṃ vāsavasya caR_1,062.025.2
rambhām apsarasaṃ śakraḥ saha sarvair marudgaṇaiḥR_1,062.026.1
uvācātmahitaṃ vākyam ahitaṃ kauśikasya caR_1,062.026.2
surakāryam idaṃ rambhe kartavyaṃ sumahat tvayāR_1,063.001.1
lobhanaṃ kauśikasyeha kāmamohasamanvitamR_1,063.001.2
tathoktā sāpsarā rāma sahasrākṣeṇa dhīmatāR_1,063.002.1
vrīḍitā prāñjalir bhūtvā pratyuvāca sureśvaramR_1,063.002.2
krodham utsrakṣyate ghoraṃ mayi deva na saṃśayaḥR_1,063.003.1
tato hi me bhayaṃ deva prasādaṃ kartum arhasiR_1,063.003.2
tām uvāca sahasrākṣo vepamānāṃ kṛtāñjalimR_1,063.004.1
mā bhaiṣi rambhe bhadraṃ te kuruṣva mama śāsanamR_1,063.004.2
kokilo hṛdayagrāhī mādhave ruciradrumeR_1,063.005.1
ahaṃ kandarpasahitaḥ sthāsyāmi tava pārśvataḥR_1,063.005.2
tvaṃ hi rūpaṃ bahuguṇaṃ kṛtvā paramabhāsvaramR_1,063.006.1
tam ṛṣiṃ kauśikaṃ rambhe bhedayasva tapasvinamR_1,063.006.2
sā śrutvā vacanaṃ tasya kṛtvā rūpam anuttamamR_1,063.007.1
lobhayām āsa lalitā viśvāmitraṃ śucismitāR_1,063.007.2
kokilasya tu śuśrāva valgu vyāharataḥ svanamR_1,063.008.1
saṃprahṛṣṭena manasā tata enām udaikṣataR_1,063.008.2
atha tasya ca śabdena gītenāpratimena caR_1,063.009.1
darśanena ca rambhāyā muniḥ saṃdeham āgataḥR_1,063.009.2
sahasrākṣasya tat karma vijñāya munipuṃgavaḥR_1,063.010.1
rambhāṃ krodhasamāviṣṭaḥ śaśāpa kuśikātmajaḥR_1,063.010.2
yan māṃ lobhayase rambhe kāmakrodhajayaiṣiṇamR_1,063.011.1
daśavarṣasahasrāṇi śailī sthāsyasi durbhageR_1,063.011.2
brāhmaṇaḥ sumahātejās tapobalasamanvitaḥR_1,063.012.1
uddhariṣyati rambhe tvāṃ matkrodhakaluṣīkṛtāmR_1,063.012.2
evam uktvā mahātejā viśvāmitro mahāmuniḥR_1,063.013.1
aśaknuvan dhārayituṃ kopaṃ saṃtāpam āgataḥR_1,063.013.2
tasya śāpena mahatā rambhā śailī tadābhavatR_1,063.014.1
vacaḥ śrutvā ca kandarpo maharṣeḥ sa ca nirgataḥR_1,063.014.2
kopena sa mahātejās tapo 'paharaṇe kṛteR_1,063.015.1
indriyair ajitai rāma na lebhe śāntim ātmanaḥR_1,063.015.2
atha haimavatīṃ rāma diśaṃ tyaktvā mahāmuniḥR_1,064.001.1
pūrvāṃ diśam anuprāpya tapas tepe sudāruṇamR_1,064.001.2
maunaṃ varṣasahasrasya kṛtvā vratam anuttamamR_1,064.002.1
cakārāpratimaṃ rāma tapaḥ paramaduṣkaramR_1,064.002.2
pūrṇe varṣasahasre tu kāṣṭhabhūtaṃ mahāmunimR_1,064.003.1
vighnair bahubhir ādhūtaṃ krodho nāntaram āviśatR_1,064.003.2
mohitās tejasā tasya tapasā mandaraśmayaḥR_1,064.004.1
kaśmalopahatāḥ sarve pitāmaham athābruvanR_1,064.004.2
bahubhiḥ kāraṇair deva viśvāmitro mahāmuniḥR_1,064.005.1
lobhitaḥ krodhitaś caiva tapasā cābhivardhateR_1,064.005.2
vināśayati trailokyaṃ tapasā sacarācaramR_1,064.006.1
vyākulāś ca diśaḥ sarvā na ca kiṃ cit prakāśateR_1,064.006.2
sāgarāḥ kṣubhitāḥ sarve viśīryante ca parvatāḥR_1,064.007.1
prakampate ca pṛthivī vāyur vāti bhṛśākulaḥR_1,064.007.2
buddhiṃ na kurute yāvan nāśe deva mahāmuniḥR_1,064.008.1
tāvat prasādyo bhagavān agnirūpo mahādyutiḥR_1,064.008.2
kālāgninā yathā pūrvaṃ trailokyaṃ dahyate 'khilamR_1,064.009.1
devarājye cikīrṣeta dīyatām asya yan matamR_1,064.009.2
tataḥ suragaṇāḥ sarve pitāmahapurogamāḥR_1,064.010.1
viśvāmitraṃ mahātmānaṃ vākyaṃ madhuram abruvanR_1,064.010.2
brahmarṣe svāgataṃ te 'stu tapasā sma sutoṣitāḥR_1,064.011.1
brāhmaṇyaṃ tapasogreṇa prāptavān asi kauśikaR_1,064.011.2
dīrgham āyuś ca te brahman dadāmi samarudgaṇaḥR_1,064.012.1
svasti prāpnuhi bhadraṃ te gaccha saumya yathāsukhamR_1,064.012.2
pitāmahavacaḥ śrutvā sarveṣāṃ ca divaukasāmR_1,064.013.1
kṛtvā praṇāmaṃ mudito vyājahāra mahāmuniḥR_1,064.013.2
brāhmaṇyaṃ yadi me prāptaṃ dīrgham āyus tathaiva caR_1,064.014.1
oṃkāro 'tha vaṣaṭkāro vedāś ca varayantu māmR_1,064.014.2
brahmaputro vasiṣṭho mām evaṃ vadatu devatāḥR_1,064.015.1
yady ayaṃ paramaḥ kāmaḥ kṛto yāntu surarṣabhāḥR_1,064.015.2
tataḥ prasādito devair vasiṣṭho japatāṃ varaḥR_1,064.016.1
sakhyaṃ cakāra brahmarṣir evam astv iti cābravītR_1,064.016.2
brahmarṣitvaṃ na saṃdehaḥ sarvaṃ saṃpatsyate tavaR_1,064.017.1
ity uktvā devatāś cāpi sarvā jagmur yathāgatamR_1,064.017.2
viśvāmitro 'pi dharmātmā labdhvā brāhmaṇyam uttamamR_1,064.018.1
pūjayām āsa brahmarṣiṃ vasiṣṭhaṃ japatāṃ varamR_1,064.018.2
kṛtakāmo mahīṃ sarvāṃ cacāra tapasi sthitaḥR_1,064.019.1
evaṃ tv anena brāhmaṇyaṃ prāptaṃ rāma mahātmanāR_1,064.019.2
eṣa rāma muniśreṣṭha eṣa vigrahavāṃs tapaḥR_1,064.020.1
eṣa dharmaḥ paro nityaṃ vīryasyaiṣa parāyaṇamR_1,064.020.2
śatānandavacaḥ śrutvā rāmalakṣmaṇasaṃnidhauR_1,064.021.1
janakaḥ prāñjalir vākyam uvāca kuśikātmajamR_1,064.021.2
dhanyo 'smy anugṛhīto 'smi yasya me munipuṃgavaR_1,064.022.1
yajñaṃ kākutstha sahitaḥ prāptavān asi dhārmikaR_1,064.022.2
pāvito 'haṃ tvayā brahman darśanena mahāmuneR_1,064.023.1
guṇā bahuvidhāḥ prāptās tava saṃdarśanān mayāR_1,064.023.2
vistareṇa ca te brahman kīrtyamānaṃ mahat tapaḥR_1,064.024.1
śrutaṃ mayā mahātejo rāmeṇa ca mahātmanāR_1,064.024.2
R_1,064.024R_1,064.025.1
sadasyaiḥ prāpya ca sadaḥ śrutās te bahavo guṇāḥR_1,064.025.2
aprameyaṃ tapas tubhyam aprameyaṃ ca te balamR_1,064.026.1
aprameyā guṇāś caiva nityaṃ te kuśikātmajaR_1,064.026.2
tṛptir āścaryabhūtānāṃ kathānāṃ nāsti me vibhoR_1,064.027.1
karmakālo muniśreṣṭha lambate ravimaṇḍalamR_1,064.027.2
śvaḥ prabhāte mahātejo draṣṭum arhasi māṃ punaḥR_1,064.028.1
svāgataṃ tapasāṃ śreṣṭha mām anujñātum arhasiR_1,064.028.2
evam uktvā muniśreṣṭhaṃ vaideho mithilādhipaḥR_1,064.029.1
pradakṣiṇaṃ cakārāśu sopādhyāyaḥ sabāndhavaḥR_1,064.029.2
viśvāmitro 'pi dharmātmā saharāmaḥ salakṣmaṇaḥR_1,064.030.1
svaṃ vāṭam abhicakrāma pūjyamāno maharṣibhiḥR_1,064.030.2
tataḥ prabhāte vimale kṛtakarmā narādhipaḥR_1,065.001.1
viśvāmitraṃ mahātmānam ājuhāva sarāghavamR_1,065.001.2
tam arcayitvā dharmātmā śāstradṛṣṭtena karmaṇāR_1,065.002.1
rāghavau ca mahātmānau tadā vākyam uvāca haR_1,065.002.2
bhagavan svāgataṃ te 'stu kiṃ karomi tavānaghaR_1,065.003.1
bhavān ājñāpayatu mām ājñāpyo bhavatā hy ahamR_1,065.003.2
evam uktaḥ sa dharmātmā janakena mahātmanāR_1,065.004.1
pratyuvāca munir vīraṃ vākyaṃ vākyaviśāradaḥR_1,065.004.2
putrau daśarathasyemau kṣatriyau lokaviśrutauR_1,065.005.1
draṣṭukāmau dhanuḥ śreṣṭhaṃ yad etat tvayi tiṣṭhatiR_1,065.005.2
etad darśaya bhadraṃ te kṛtakāmau nṛpātmajauR_1,065.006.1
darśanād asya dhanuṣo yatheṣṭaṃ pratiyāsyataḥR_1,065.006.2
evam uktas tu janakaḥ pratyuvāca mahāmunimR_1,065.007.1
śrūyatām asya dhanuṣo yad artham iha tiṣṭhatiR_1,065.007.2
devarāta iti khyāto nimeḥ ṣaṣṭho mahīpatiḥR_1,065.008.1
nyāso 'yaṃ tasya bhagavan haste datto mahātmanāR_1,065.008.2
dakṣayajñavadhe pūrvaṃ dhanur āyamya vīryavānR_1,065.009.1
rudras tu tridaśān roṣāt salīlam idam abravītR_1,065.009.2
yasmād bhāgārthino bhāgān nākalpayata me surāḥR_1,065.010.1
varāṅgāni mahārhāṇi dhanuṣā śātayāmi vaḥR_1,065.010.2
tato vimanasaḥ sarve devā vai munipuṃgavaR_1,065.011.1
prasādayanti deveśaṃ teṣāṃ prīto 'bhavad bhavaḥR_1,065.011.2
R_1,065.011R_1,065.012.1
prītiyuktaḥ sa sarveṣāṃ dadau teṣāṃ mahātmanāmR_1,065.012.2
tad etad devadevasya dhanūratnaṃ mahātmanaḥR_1,065.013.1
nyāsabhūtaṃ tadā nyastam asmākaṃ pūrvake vibhoR_1,065.013.2
atha me kṛṣataḥ kṣetraṃ lāṅgalād utthitā mamaR_1,065.014.1
kṣetraṃ śodhayatā labdhvā nāmnā sīteti viśrutāR_1,065.014.2
bhūtalād utthitā sā tu vyavardhata mamātmajāR_1,065.015.1
vīryaśulketi me kanyā sthāpiteyam ayonijāR_1,065.015.2
bhūtalād utthitāṃ tāṃ tu vardhamānāṃ mamātmajāmR_1,065.016.1
varayām āsur āgamya rājāno munipuṃgavaR_1,065.016.2
teṣāṃ varayatāṃ kanyāṃ sarveṣāṃ pṛthivīkṣitāmR_1,065.017.1
vīryaśulketi bhagavan na dadāmi sutām ahamR_1,065.017.2
tataḥ sarve nṛpatayaḥ sametya munipuṃgavaR_1,065.018.1
mithilām abhyupāgamya vīryaṃ jijñāsavas tadāR_1,065.018.2
teṣāṃ jijñāsamānānāṃ vīryaṃ dhanur upāhṛtamR_1,065.019.1
na śekur grahaṇe tasya dhanuṣas tolane 'pi vāR_1,065.019.2
teṣāṃ vīryavatāṃ vīryam alpaṃ jñātvā mahāmuneR_1,065.020.1
pratyākhyātā nṛpatayas tan nibodha tapodhanaR_1,065.020.2
tataḥ paramakopena rājāno munipuṃgavaR_1,065.021.1
arundhan mithilāṃ sarve vīryasaṃdeham āgatāḥR_1,065.021.2
ātmānam avadhūtaṃ te vijñāya munipuṃgavaR_1,065.022.1
roṣeṇa mahatāviṣṭāḥ pīḍayan mithilāṃ purīmR_1,065.022.2
tataḥ saṃvatsare pūrṇe kṣayaṃ yātāni sarvaśaḥR_1,065.023.1
sādhanāni munireṣṭha tato 'haṃ bhṛśaduḥkhitaḥR_1,065.023.2
tato devagaṇān sarvāṃs tapasāhaṃ prasādayamR_1,065.024.1
daduś ca paramaprītāś caturaṅgabalaṃ surāḥR_1,065.024.2
tato bhagnā nṛpatayo hanyamānā diśo yayuḥR_1,065.025.1
avīryā vīryasaṃdigdhā sāmātyāḥ pāpakāriṇaḥR_1,065.025.2
tad etan muniśārdūla dhanuḥ paramabhāsvaramR_1,065.026.1
rāmalakṣmaṇayoś cāpi darśayiṣyāmi suvrataR_1,065.026.2
yady asya dhanuṣo rāmaḥ kuryād āropaṇaṃ muneR_1,065.027.1
sutām ayonijāṃ sītāṃ dadyāṃ dāśarather ahamR_1,065.027.2
janakasya vacaḥ śrutvā viśvāmitro mahāmuniḥR_1,066.001.1
dhanur darśaya rāmāya iti hovāca pārthivamR_1,066.001.2
tataḥ sa rājā janakaḥ sacivān vyādideśa haR_1,066.002.1
dhanur ānīyatāṃ divyaṃ gandhamālyavibhūṣitamR_1,066.002.2
janakena samādiṣṭhāḥ sacivāḥ prāviśan purīmR_1,066.003.1
tad dhanuḥ purataḥ kṛtvā nirjagmuḥ pārthivājñayāR_1,066.003.2
nṛpāṃ śatāni pañcāśad vyāyatānāṃ mahātmanāmR_1,066.004.1
mañjūṣām aṣṭacakrāṃ tāṃ samūhus te kathaṃ canaR_1,066.004.2
tām ādāya tu mañjūṣām āyatīṃ yatra tad dhanuḥR_1,066.005.1
suropamaṃ te janakam ūcur nṛpatimantriṇaḥR_1,066.005.2
idaṃ dhanurvaraṃ rājan pūjitaṃ sarvarājabhiḥR_1,066.006.1
mithilādhipa rājendra darśanīyaṃ yadīcchasiR_1,066.006.2
teṣāṃ nṛpo vacaḥ śrutvā kṛtāñjalir abhāṣataR_1,066.007.1
viśvāmitraṃ mahātmānaṃ tau cobhau rāmalakṣmaṇauR_1,066.007.2
idaṃ dhanurvaraṃ brahmañ janakair abhipūjitamR_1,066.008.1
rājabhiś ca mahāvīryair aśakyaṃ pūrituṃ tadāR_1,066.008.2
naitat suragaṇāḥ sarve nāsurā na ca rākṣasāḥR_1,066.009.1
gandharvayakṣapravarāḥ sakiṃnaramahoragāḥR_1,066.009.2
kva gatir mānuṣāṇāṃ ca dhanuṣo 'sya prapūraṇeR_1,066.010.1
āropaṇe samāyoge vepane tolane 'pi vāR_1,066.010.2
tad etad dhanuṣāṃ śreṣṭham ānītaṃ munipuṃgavaR_1,066.011.1
darśayaitan mahābhāga anayo rājaputrayoḥR_1,066.011.2
viśvāmitras tu dharmātmā śrutvā janakabhāṣitamR_1,066.012.1
vatsa rāma dhanuḥ paśya iti rāghavam abravītR_1,066.012.2
maharṣer vacanād rāmo yatra tiṣṭhati tad dhanuḥR_1,066.013.1
mañjūṣāṃ tām apāvṛtya dṛṣṭvā dhanur athābravītR_1,066.013.2
idaṃ dhanurvaraṃ brahman saṃspṛśāmīha pāṇināR_1,066.014.1
yatnavāṃś ca bhaviṣyāmi tolane pūraṇe 'pi vāR_1,066.014.2
bāḍham ity eva taṃ rājā muniś ca samabhāṣataR_1,066.015.1
līlayā sa dhanur madhye jagrāha vacanān muneḥR_1,066.015.2
paśyatāṃ nṛṣahasrāṇāṃ bahūnāṃ raghunandanaḥR_1,066.016.1
āropayat sa dharmātmā salīlam iva tad dhanuḥR_1,066.016.2
āropayitvā maurvīṃ ca pūrayām āsa vīryavānR_1,066.017.1
tad babhañja dhanur madhye naraśreṣṭho mahāyaśāḥR_1,066.017.2
tasya śabdo mahān āsīn nirghātasamanisvanaḥR_1,066.018.1
bhūmikampaś ca sumahān parvatasyeva dīryataḥR_1,066.018.2
nipetuś ca narāḥ sarve tena śabdena mohitāḥR_1,066.019.1
varjayitvā munivaraṃ rājānaṃ tau ca rāghavauR_1,066.019.2
pratyāśvaste jane tasmin rājā vigatasādhvasaḥR_1,066.020.1
uvāca prāñjalir vākyaṃ vākyajño munipuṃgavamR_1,066.020.2
bhagavan dṛṣṭavīryo me rāmo daśarathātmajaḥR_1,066.021.1
atyadbhutam acintyaṃ ca atarkitam idaṃ mayāR_1,066.021.2
janakānāṃ kule kīrtim āhariṣyati me sutāR_1,066.022.1
sītā bhartāram āsādya rāmaṃ daśarathātmajamR_1,066.022.2
mama satyā pratijñā ca vīryaśulketi kauśikaR_1,066.023.1
sītā prāṇair bahumatā deyā rāmāya me sutāR_1,066.023.2
bhavato 'numate brahmañ śīghraṃ gacchantu mantriṇaḥR_1,066.024.1
mama kauśika bhadraṃ te ayodhyāṃ tvaritā rathaiḥR_1,066.024.2
rājānaṃ praśritair vākyair ānayantu puraṃ mamaR_1,066.025.1
pradānaṃ vīryaśulkāyāḥ kathayantu ca sarvaśaḥR_1,066.025.2
muniguptau ca kākutsthau kathayantu nṛpāya vaiR_1,066.026.1
prīyamāṇaṃ tu rājānam ānayantu suśīghragāḥR_1,066.026.2
kauśikaś ca tathety āha rājā cābhāṣya mantriṇaḥR_1,066.027.1
ayodhyāṃ preṣayām āsa dharmātmā kṛtaśāsanātR_1,066.027.2
janakena samādiṣṭā dūtās te klāntavāhanāḥR_1,067.001.1
trirātram uṣitvā mārge te 'yodhyāṃ prāviśan purīmR_1,067.001.2
te rājavacanād dūtā rājaveśmapraveśitāḥR_1,067.002.1
dadṛśur devasaṃkāśaṃ vṛddhaṃ daśarathaṃ nṛpamR_1,067.002.2
baddhāñjalipuṭāḥ sarve dūtā vigatasādhvasāḥR_1,067.003.1
rājānaṃ prayatā vākyam abruvan madhurākṣaramR_1,067.003.2
maithilo janako rājā sāgnihotrapuraskṛtaḥR_1,067.004.1
kuśalaṃ cāvyayaṃ caiva sopādhyāyapurohitamR_1,067.004.2
muhur muhur madhurayā snehasaṃyuktayā girāR_1,067.005.1
janakas tvāṃ mahārāja pṛcchate sapuraḥsaramR_1,067.005.2
pṛṣṭvā kuśalam avyagraṃ vaideho mithilādhipaḥR_1,067.006.1
kauśikānumate vākyaṃ bhavantam idam abravītR_1,067.006.2
pūrvaṃ pratijñā viditā vīryaśulkā mamātmajāR_1,067.007.1
rājānaś ca kṛtāmarṣā nirvīryā vimukhīkṛtāḥR_1,067.007.2
seyaṃ mama sutā rājan viśvāmitra puraḥsaraiḥR_1,067.008.1
yadṛcchayāgatair vīrair nirjitā tava putrakaiḥR_1,067.008.2
tac ca rājan dhanur divyaṃ madhye bhagnaṃ mahātmanāR_1,067.009.1
rāmeṇa hi mahārāja mahatyāṃ janasaṃsadiR_1,067.009.2
asmai deyā mayā sītā vīryaśulkā mahātmaneR_1,067.010.1
pratijñāṃ tartum icchāmi tad anujñātum arhasiR_1,067.010.2
sopādhyāyo mahārāja purohitapuraskṛtaḥR_1,067.011.1
śīghram āgaccha bhadraṃ te draṣṭum arhasi rāghavauR_1,067.011.2
prītiṃ ca mama rājendra nirvartayitum arhasiR_1,067.012.1
putrayor ubhayor eva prītiṃ tvam api lapsyaseR_1,067.012.2
evaṃ videhādhipatir madhuraṃ vākyam abravītR_1,067.013.1
viśvāmitrābhyanujñātaḥ śatānandamate sthitaḥR_1,067.013.2
dūtavākyaṃ tu tac chrutvā rājā paramaharṣitaḥR_1,067.014.1
vasiṣṭhaṃ vāmadevaṃ ca mantriṇo 'nyāṃś ca so 'bravītR_1,067.014.2
guptaḥ kuśikaputreṇa kausalyānandavardhanaḥR_1,067.015.1
lakṣmaṇena saha bhrātrā videheṣu vasaty asauR_1,067.015.2
dṛṣṭavīryas tu kākutstho janakena mahātmanāR_1,067.016.1
saṃpradānaṃ sutāyās tu rāghave kartum icchatiR_1,067.016.2
yadi vo rocate vṛttaṃ janakasya mahātmanaḥR_1,067.017.1
purīṃ gacchāmahe śīghraṃ mā bhūt kālasya paryayaḥR_1,067.017.2
mantriṇo bāḍham ity āhuḥ saha sarvair maharṣibhiḥR_1,067.018.1
suprītaś cābravīd rājā śvo yātreti sa mantriṇaḥR_1,067.018.2
mantriṇas tu narendrasya rātriṃ paramasatkṛtāḥR_1,067.019.1
ūṣuḥ pramuditāḥ sarve guṇaiḥ sarvaiḥ samanvitāḥR_1,067.019.2
tato rātryāṃ vyatītāyāṃ sopādhyāyaḥ sabāndhavaḥR_1,068.001.1
rājā daśaratho hṛṣṭaḥ sumantram idam abravītR_1,068.001.2
adya sarve dhanādhyakṣā dhanam ādāya puṣkalamR_1,068.002.1
vrajantv agre suvihitā nānāratnasamanvitāḥR_1,068.002.2
caturaṅgabalaṃ cāpi śīghraṃ niryātu sarvaśaḥR_1,068.003.1
mamājñāsamakālaṃ ca yānayugyam anuttamamR_1,068.003.2
vasiṣṭho vāmadevaś ca jābālir atha kāśyapaḥR_1,068.004.1
mārkaṇḍeyaś ca dīrghāyur ṛṣiḥ kātyāyanas tathāR_1,068.004.2
ete dvijāḥ prayāntv agre syandanaṃ yojayasva meR_1,068.005.1
yathā kālātyayo na syād dūtā hi tvarayanti māmR_1,068.005.2
vacanāc ca narendrasya sā senā caturaṅgiṇīR_1,068.006.1
rājānam ṛṣibhiḥ sārdhaṃ vrajantaṃ pṛṣṭhato 'nvagātR_1,068.006.2
gatvā caturahaṃ mārgaṃ videhān abhyupeyivānR_1,068.007.1
rājā tu janakaḥ śrīmāñ śrutvā pūjām akalpayatR_1,068.007.2
janako mudito rājā harṣaṃ ca paramaṃ yayauR_1,068.008.1
uvāca ca naraśreṣṭho naraśreṣṭhaṃ mudānvitamR_1,068.008.2
svāgataṃ te mahārāja diṣṭyā prāpto 'si rāghavaR_1,068.009.1
putrayor ubhayoḥ prītiṃ lapsyase vīryanirjitāmR_1,068.009.2
diṣṭyā prāpto mahātejā vasiṣṭho bhagavān ṛṣiḥR_1,068.010.1
saha sarvair dvijaśreṣṭhair devair iva śatakratuḥR_1,068.010.2
diṣṭyā me nirjitā vighnā diṣṭyā me pūjitaṃ kulamR_1,068.011.1
rāghavaiḥ saha saṃbandhād vīryaśreṣṭhair mahātmabhiḥR_1,068.011.2
śvaḥ prabhāte narendrendra nirvartayitum arhasiR_1,068.012.1
yajñasyānte naraśreṣṭha vivāham ṛṣisaṃmatamR_1,068.012.2
tasya tad vacanaṃ śrutvā ṛṣimadhye narādhipaḥR_1,068.013.1
vākyaṃ vākyavidāṃ śreṣṭhaḥ pratyuvāca mahīpatimR_1,068.013.2
pratigraho dātṛvaśaḥ śrutam etan mayā purāR_1,068.014.1
yathā vakṣyasi dharmajña tat kariṣyāmahe vayamR_1,068.014.2
tad dharmiṣṭhaṃ yaśasyaṃ ca vacanaṃ satyavādinaḥR_1,068.015.1
śrutvā videhādhipatiḥ paraṃ vismayam āgataḥR_1,068.015.2
tataḥ sarve munigaṇāḥ parasparasamāgameR_1,068.016.1
harṣeṇa mahatā yuktās tāṃ niśām avasan sukhamR_1,068.016.2
rājā ca rāghavau putrau niśāmya pariharṣitaḥR_1,068.017.1
uvāsa paramaprīto janakena supūjitaḥR_1,068.017.2
janako 'pi mahātejāḥ kriyā dharmeṇa tattvavitR_1,068.018.1
yajñasya ca sutābhyāṃ ca kṛtvā rātrim uvāsa haR_1,068.018.2
tataḥ prabhāte janakaḥ kṛtakarmā maharṣibhiḥR_1,069.001.1
uvāca vākyaṃ vākyajñaḥ śatānandaṃ purohitamR_1,069.001.2
bhrātā mama mahātejā yavīyān atidhārmikaḥR_1,069.002.1
kuśadhvaja iti khyātaḥ purīm adhyavasac chubhāmR_1,069.002.2
vāryāphalakaparyantāṃ pibann ikṣumatīṃ nadīmR_1,069.003.1
sāṃkāśyāṃ puṇyasaṃkāśāṃ vimānam iva puṣpakamR_1,069.003.2
tam ahaṃ draṣṭum icchāmi yajñagoptā sa me mataḥR_1,069.004.1
prītiṃ so 'pi mahātejā iṃmāṃ bhoktā mayā sahaR_1,069.004.2
śāsanāt tu narendrasya prayayuḥ śīghravājibhiḥR_1,069.005.1
samānetuṃ naravyāghraṃ viṣṇum indrājñayā yathāR_1,069.005.2
R_1,069.005R_1,069.006.1
ājñayā tu narendrasya ājagāma kuśadhvajaḥR_1,069.006.2
sa dadarśa mahātmānaṃ janakaṃ dharmavatsalamR_1,069.007.1
so 'bhivādya śatānandaṃ rājānaṃ cāpi dhārmikamR_1,069.007.2
rājārhaṃ paramaṃ divyam āsanaṃ cādhyarohataR_1,069.008.1
upaviṣṭāv ubhau tau tu bhrātarāv amitaujasauR_1,069.008.2
gaccha mantripate śīghram aikṣvākam amitaprabhamR_1,069.009.1
ātmajaiḥ saha durdharṣam ānayasva samantriṇamR_1,069.009.2
aupakāryāṃ sa gatvā tu raghūṇāṃ kulavardhanamR_1,069.010.1
dadarśa śirasā cainam abhivādyedam abravītR_1,069.010.2
ayodhyādhipate vīra vaideho mithilādhipaḥR_1,069.011.1
sa tvāṃ draṣṭuṃ vyavasitaḥ sopādhyāyapurohitamR_1,069.011.2
mantriśreṣṭhavacaḥ śrutvā rājā sarṣigaṇas tadāR_1,069.012.1
sabandhur agamat tatra janako yatra vartateR_1,069.012.2
sa rājā mantrisahitaḥ sopādhyāyaḥ sabāndhavaḥR_1,069.013.1
vākyaṃ vākyavidāṃ śreṣṭho vaideham idam abravītR_1,069.013.2
viditaṃ te mahārāja ikṣvākukuladaivatamR_1,069.014.1
vaktā sarveṣu kṛtyeṣu vasiṣṭho bhagavān ṛṣiḥR_1,069.014.2
viśvāmitrābhyanujñātaḥ saha sarvair maharṣibhiḥR_1,069.015.1
eṣa vakṣyati dharmātmā vasiṣṭho me yathākramamR_1,069.015.2
tūṣṇīṃbhūte daśarathe vasiṣṭho bhagavān ṛṣiḥR_1,069.016.1
uvāca vākyaṃ vākyajño vaidehaṃ sapurohitamR_1,069.016.2
avyaktaprabhavo brahmā śāśvato nitya avyayaḥR_1,069.017.1
tasmān marīciḥ saṃjajñe marīceḥ kaśyapaḥ sutaḥR_1,069.017.2
vivasvān kaśyapāj jajñe manur vaivaisvataḥ smṛtaḥR_1,069.018.1
manuḥ prajāpatiḥ pūrvam ikṣvākus tu manoḥ sutaḥR_1,069.018.2
tam ikṣvākum ayodhyāyāṃ rājānaṃ viddhi pūrvakamR_1,069.019.1
ikṣvākos tu sutaḥ śrīmān vikukṣir udapadyataR_1,069.019.2
vikukṣes tu mahātejā bāṇaḥ putraḥ pratāpavānR_1,069.020.1
bāṇasya tu mahātejā anaraṇyaḥ pratāpavānR_1,069.020.2
anaraṇyāt pṛthur jajñe triśaṅkus tu pṛthoḥ sutaḥR_1,069.021.1
triśaṅkor abhavat putro dhundhumāro mahāyaśāḥR_1,069.021.2
dhundhumārān mahātejā yuvanāśvo mahārathaḥR_1,069.022.1
yuvanāśvasutaḥ śrīmān māndhātā pṛthivīpatiḥR_1,069.022.2
māndhātus tu sutaḥ śrīmān susaṃdhir udapadyataR_1,069.023.1
susaṃdher api putrau dvau dhruvasaṃdhiḥ prasenajitR_1,069.023.2
yaśasvī dhruvasaṃdhes tu bharato nāma nāmataḥR_1,069.024.1
bharatāt tu mahātejā asito nāma jāyataR_1,069.024.2
saha tena gareṇaiva jātaḥ sa sagaro 'bhavatR_1,069.025.1
sagarasyāsamañjas tu asamañjād athāṃśumānR_1,069.025.2
dilīpo 'ṃśumataḥ putro dilīpasya bhagīrathaḥR_1,069.026.1
bhagīrathāt kakutsthaś ca kakutsthasya raghus tathāR_1,069.026.2
raghos tu putras tejasvī pravṛddhaḥ puruṣādakaḥR_1,069.027.1
kalmāṣapādo hy abhavat tasmāj jātas tu śaṅkhaṇaḥR_1,069.027.2
sudarśanaḥ śaṅkhaṇasya agnivarṇaḥ sudarśanātR_1,069.028.1
śīghragas tv agnivarṇasya śīghragasya maruḥ sutaḥR_1,069.028.2
maroḥ praśuśrukas tv āsīd ambarīṣaḥ praśuśrukātR_1,069.029.1
ambarīṣasya putro 'bhūn nahuṣaḥ pṛthivīpatiḥR_1,069.029.2
nābhāgasya babhūvāja ajād daśaratho 'bhavatR_1,069.030.1
tasmād daśarathāj jātau bhrātarau rāmalakṣmaṇauR_1,069.030.2
ādivaṃśaviśuddhānāṃ rājñāṃ paramadharmiṇāmR_1,069.031.1
ikṣvākukulajātānāṃ vīrāṇāṃ satyavādināmR_1,069.031.2
rāmalakṣmaṇayor arthe tvatsute varaye nṛpaR_1,069.032.1
sadṛśābhyāṃ naraśreṣṭha sadṛśe dātum arhasiR_1,069.032.2
evaṃ bruvāṇaṃ janakaḥ pratyuvāca kṛtāñjaliḥR_1,070.001.1
śrotum arhasi bhadraṃ te kulaṃ naḥ kīrtitaṃ paramR_1,070.001.2
pradāne hi muniśreṣṭha kulaṃ niravaśeṣataḥR_1,070.002.1
vaktavyaṃ kulajātena tan nibodha mahāmuneR_1,070.002.2
rājābhūt triṣu lokeṣu viśrutaḥ svena karmaṇāR_1,070.003.1
nimiḥ paramadharmātmā sarvasattvavatāṃ varaḥR_1,070.003.2
tasya putro mithir nāma janako mithi putrakaḥR_1,070.004.1
prathamo janako nāma janakād apy udāvasuḥR_1,070.004.2
udāvasos tu dharmātmā jāto vai nandivardhanaḥR_1,070.005.1
nandivardhana putras tu suketur nāma nāmataḥR_1,070.005.2
suketor api dharmātmā devarāto mahābalaḥR_1,070.006.1
devarātasya rājarṣer bṛhadratha iti śrutaḥR_1,070.006.2
bṛhadrathasya śūro 'bhūn mahāvīraḥ pratāpavānR_1,070.007.1
mahāvīrasya dhṛtimān sudhṛtiḥ satyavikramaḥR_1,070.007.2
sudhṛter api dharmātmā dhṛṣṭaketuḥ sudhārmikaḥR_1,070.008.1
dhṛṣṭaketos tu rājarṣer haryaśva iti viśrutaḥR_1,070.008.2
haryaśvasya maruḥ putro maroḥ putraḥ pratīndhakaḥR_1,070.009.1
pratīndhakasya dharmātmā rājā kīrtirathaḥ sutaḥR_1,070.009.2
putraḥ kīrtirathasyāpi devamīḍha iti smṛtaḥR_1,070.010.1
devamīḍhasya vibudho vibudhasya mahīdhrakaḥR_1,070.010.2
mahīdhrakasuto rājā kīrtirāto mahābalaḥR_1,070.011.1
kīrtirātasya rājarṣer mahāromā vyajāyataR_1,070.011.2
mahāroṃṇas tu dharmātmā svarṇaromā vyajāyataR_1,070.012.1
svarṇaroṃṇas tu rājarṣer hrasvaromā vyajāyataR_1,070.012.2
tasya putradvayaṃ jajñe dharmajñasya mahātmanaḥR_1,070.013.1
jyeṣṭho 'ham anujo bhrātā mama vīraḥ kuśadhvajaḥR_1,070.013.2
māṃ tu jyeṣṭhaṃ pitā rājye so 'bhiṣicya narādhipaḥR_1,070.014.1
kuśadhvajaṃ samāveśya bhāraṃ mayi vanaṃ gataḥR_1,070.014.2
vṛddhe pitari svaryāte dharmeṇa dhuram āvahamR_1,070.015.1
bhrātaraṃ devasaṃkāśaṃ snehāt paśyan kuśadhvajamR_1,070.015.2
kasya cit tv atha kālasya sāṃkāśyād agamat purātR_1,070.016.1
sudhanvā vīryavān rājā mithilām avarodhakaḥR_1,070.016.2
sa ca me preṣayām āsa śaivaṃ dhanur anuttamamR_1,070.017.1
sītā kanyā ca padmākṣī mahyaṃ vai dīyatām itiR_1,070.017.2
tasyāpradānād brahmarṣe yuddham āsīn mayā sahaR_1,070.018.1
sa hato 'bhimukho rājā sudhanvā tu mayā raṇeR_1,070.018.2
nihatya taṃ muniśreṣṭha sudhanvānaṃ narādhipamR_1,070.019.1
sāṃkāśye bhrātaraṃ śūram abhyaṣiñcaṃ kuśadhvajamR_1,070.019.2
kanīyān eṣa me bhrātā ahaṃ jyeṣṭho mahāmuneR_1,070.020.1
dadāmi paramaprīto vadhvau te munipuṃgavaR_1,070.020.2
sītāṃ rāmāya bhadraṃ te ūrmilāṃ lakṣmaṇāya caR_1,070.021.1
vīryaśulkāṃ mama sutāṃ sītāṃ surasutopamāmR_1,070.021.2
dvitīyām ūrmilāṃ caiva trir vadāmi na saṃśayaḥR_1,070.022.1
dadāmi paramaprīto vadhvau te raghunandanaR_1,070.022.2
rāmalakṣmaṇayo rājan godānaṃ kārayasva haR_1,070.023.1
pitṛkāryaṃ ca bhadraṃ te tato vaivāhikaṃ kuruR_1,070.023.2
phalgunyām uttare rājaṃs tasmin vaivāhikaṃ kuruR_1,070.024.1
rāmalakṣmaṇayor arthe dānaṃ kāryaṃ sukhodayamR_1,070.024.2
tam uktavantaṃ vaidehaṃ viśvāmitro mahāmuniḥR_1,071.001.1
uvāca vacanaṃ vīraṃ vasiṣṭhasahito nṛpamR_1,071.001.2
acintyāny aprameyāni kulāni narapuṃgavaR_1,071.002.1
ikṣvākūṇāṃ videhānāṃ naiṣāṃ tulyo 'sti kaś canaR_1,071.002.2
sadṛśo dharmasaṃbandhaḥ sadṛśo rūpasaṃpadāR_1,071.003.1
rāmalakṣmaṇayo rājan sītā cormilayā sahaR_1,071.003.2
R_1,071.003R_1,071.004.1
vaktavyaṃ ca naraśreṣṭha śrūyatāṃ vacanaṃ mamaR_1,071.004.2
asya dharmātmano rājan rūpeṇāpratimaṃ bhuviR_1,071.005.1
sutādvayaṃ naraśreṣṭha patnyarthaṃ varayāmaheR_1,071.005.2
bharatasya kumārasya śatrughnasya ca dhīmataḥR_1,071.006.1
varayema sute rājaṃs tayor arthe mahātmanoḥR_1,071.006.2
putrā daśarathasyeme rūpayauvanaśālinaḥR_1,071.007.1
lokapālopamāḥ sarve devatulyaparākramāḥR_1,071.007.2
ubhayor api rājendra saṃbandhenānubadhyatāmR_1,071.008.1
ikṣvākukulam avyagraṃ bhavataḥ puṇyakarmaṇaḥR_1,071.008.2
viśvāmitravacaḥ śrutvā vasiṣṭhasya mate tadāR_1,071.009.1
janakaḥ prāñjalir vākyam uvāca munipuṃgavauR_1,071.009.2
evaṃ bhavatu bhadraṃ vaḥ kuśadhvajasute imeR_1,071.010.1
patnyau bhajetāṃ sahitau śatrughnabharatāv ubhauR_1,071.010.2
ekāhnā rājaputrīṇāṃ catasṛṇāṃ mahāmuneR_1,071.011.1
pāṇīn gṛhṇantu catvāro rājaputrā mahābalāḥR_1,071.011.2
uttare divase brahman phalgunībhyāṃ manīṣiṇaḥR_1,071.012.1
vaivāhikaṃ praśaṃsanti bhago yatra prajāpatiḥR_1,071.012.2
evam uktvā vacaḥ saumyaṃ pratyutthāya kṛtāñjaliḥR_1,071.013.1
ubhau munivarau rājā janako vākyam abravītR_1,071.013.2
paro dharmaḥ kṛto mahyaṃ śiṣyo 'smi bhavatoḥ sadāR_1,071.014.1
imāny āsanamukhyāni āsetāṃ munipuṃgavauR_1,071.014.2
yathā daśarathasyeyaṃ tathāyodhyā purī mamaR_1,071.015.1
prabhutve nāsit saṃdeho yathārhaṃ kartum arhathaḥR_1,071.015.2
tathā bruvati vaidehe janake raghunandanaḥR_1,071.016.1
rājā daśaratho hṛṣṭaḥ pratyuvāca mahīpatimR_1,071.016.2
yuvām asaṃkhyeya guṇau bhrātarau mithileśvarauR_1,071.017.1
ṛṣayo rājasaṃghāś ca bhavadbhyām abhipūjitāḥR_1,071.017.2
svasti prāpnuhi bhadraṃ te gamiṣyāmi svam ālayamR_1,071.018.1
śrāddhakarmāṇi sarvāṇi vidhāsya iti cābravītR_1,071.018.2
tam āpṛṣṭvā narapatiṃ rājā daśarathas tadāR_1,071.019.1
munīndrau tau puraskṛtya jagāmāśu mahāyaśāḥR_1,071.019.2
sa gatvā nilayaṃ rājā śrāddhaṃ kṛtvā vidhānataḥR_1,071.020.1
prabhāte kālyam utthāya cakre godānam uttamamR_1,071.020.2
gavāṃ śatasahasrāṇi brāhmaṇebhyo narādhipaḥR_1,071.021.1
ekaikaśo dadau rājā putrān uddhiśya dharmataḥR_1,071.021.2
suvarṇaśṛṅgāḥ saṃpannāḥ savatsāḥ kāṃsyadohanāḥR_1,071.022.1
gavāṃ śatasahasrāṇi catvāri puruṣarṣabhaḥR_1,071.022.2
vittam anyac ca subahu dvijebhyo raghunandanaḥR_1,071.023.1
dadau godānam uddiśya putrāṇāṃ putravatsalaḥR_1,071.023.2
sa sutaiḥ kṛtagodānair vṛtaś ca nṛpatis tadāR_1,071.024.1
lokapālair ivābhāti vṛtaḥ saumyaḥ prajāpatiḥR_1,071.024.2
yasmiṃs tu divase rājā cakre godānam uttamamR_1,072.001.1
tasmiṃs tu divase śūro yudhājit samupeyivānR_1,072.001.2
putraḥ kekayarājasya sākṣād bharatamātulaḥR_1,072.002.1
dṛṣṭvā pṛṣṭvā ca kuśalaṃ rājānam idam abravītR_1,072.002.2
kekayādhipatī rājā snehāt kuśalam abravītR_1,072.003.1
yeṣāṃ kuśalakāmo 'si teṣāṃ saṃpraty anāmayamR_1,072.003.2
svasrīyaṃ mama rājendra draṣṭukāmo mahīpateR_1,072.004.1
tadartham upayāto 'ham ayodhyāṃ raghunandanaR_1,072.004.2
mithilām upayātās tu tvayā saha mahīpateR_1,072.005.1
tvarayābhyupayāto 'haṃ draṣṭukāmaḥ svasuḥ sutamR_1,072.005.2
atha rājā daśarathaḥ priyātithim upasthimaR_1,072.006.1
dṛṣṭvā paramasatkāraiḥ pūjārhaṃ samapūjayatR_1,072.006.2
tatas tām uṣito rātriṃ saha putrair mahātmabhiḥR_1,072.007.1
ṛṣīṃs tadā puraskṛtya yajñavāṭam upāgamatR_1,072.007.2
bhrātṛbhiḥ sahito rāmaḥ kṛtakautukamaṅgalaḥR_1,072.008.1
vasiṣṭhaṃ purataḥ kṛtvā maharṣīn aparān apiR_1,072.008.2
R_1,072.008R_1,072.009.1
vasiṣṭho bhagavān etya vaideham idam abravītR_1,072.009.2
rājā daśaratho rājan kṛtakautukamaṅgalaiḥR_1,072.010.1
putrair naravaraśreṣṭha dātāram abhikāṅkṣateR_1,072.010.2
dātṛpratigrahītṛbhyāṃ sarvārthāḥ prabhavanti hiR_1,072.011.1
svadharmaṃ pratipadyasva kṛtvā vaivāhyam uttamamR_1,072.011.2
ity uktaḥ paramodāro vasiṣṭhena mahātmanāR_1,072.012.1
pratyuvāca mahātejā vākyaṃ paramadharmavitR_1,072.012.2
kaḥ sthitaḥ pratihāro me kasyājñā saṃpratīkṣyateR_1,072.013.1
svagṛhe ko vicāro 'sti yathā rājyam idaṃ tavaR_1,072.013.2
kṛtakautukasarvasvā vedimūlam upāgatāḥR_1,072.014.1
mama kanyā muniśreṣṭha dīptā vahner ivārciṣaḥR_1,072.014.2
sajjo 'haṃ tvatpratīkṣo 'smi vedyām asyāṃ pratiṣṭhitaḥR_1,072.015.1
avighnaṃ kurutāṃ rājā kimarthaṃ hi vilambyateR_1,072.015.2
tadvākyaṃ janakenoktaṃ śrutvā daśarathas tadāR_1,072.016.1
praveśayām āsa sutān sarvān ṛṣigaṇān apiR_1,072.016.2
iyaṃ sītā mama sutā sahadharmacarī tavaR_1,072.017.1
pratīccha caināṃ bhadraṃ te pāṇiṃ gṛhṇīṣva pāṇināR_1,072.017.2
lakṣmaṇāgaccha bhadraṃ te ūrmilām udyatāṃ mayāR_1,072.018.1
pratīccha pāṇiṃ gṛhṇīṣva mā bhūt kālasya paryayaḥR_1,072.018.2
tam evam uktvā janako bharataṃ cābhyabhāṣataR_1,072.019.1
gṛhāṇa pāṇiṃ māṇḍavyāḥ pāṇinā raghunandanaR_1,072.019.2
śatrughnaṃ cāpi dharmātmā abravīj janakeśvaraḥR_1,072.020.1
śrutakīrtyā mahābāho pāṇiṃ gṛhṇīṣva pāṇināR_1,072.020.2
sarve bhavantaḥ saṃyāś ca sarve sucaritavratāḥR_1,072.021.1
patnībhiḥ santu kākutsthā mā bhūt kālasya paryayaḥR_1,072.021.2
janakasya vacaḥ śrutvā pāṇīn pāṇibhir aspṛśanR_1,072.022.1
catvāras te catasṛṇāṃ vasiṣṭhasya mate sthitāḥR_1,072.022.2
ṛṣīṃś caiva mahātmānaḥ saha bhāryā raghūttamāḥR_1,072.023.1
yathoktena tathā cakrur vivāhaṃ vidhipūrvakamR_1,072.023.2
puṣpavṛṣṭir mahaty āsīd antarikṣāt subhāsvarāR_1,072.024.1
divyadundubhinirghoṣair gītavāditranisvanaiḥR_1,072.024.2
nanṛtuś cāpsaraḥsaṃghā gandharvāś ca jaguḥ kalamR_1,072.025.1
vivāhe raghumukhyānāṃ tad adbhutam ivābhavatR_1,072.025.2
īdṛśe vartamāne tu tūryodghuṣṭanināditeR_1,072.026.1
trir agniṃ te parikramya ūhur bhāryā mahaujasaḥR_1,072.026.2
athopakāryāṃ jagmus te sadārā raghunandanaḥR_1,072.027.1
rājāpy anuyayau paśyan sarṣisaṃghaḥ sabāndhavaḥR_1,072.027.2
atha rātryāṃ vyatītāyāṃ viśvāmitro mahāmuniḥR_1,073.001.1
āpṛcchya tau ca rājānau jagāmottaraparvatamR_1,073.001.2
viśvāmitro gate rājā vaidehaṃ mithilādhipamR_1,073.002.1
āpṛcchyātha jagāmāśu rājā daśarathaḥ purīmR_1,073.002.2
atha rājā videhānāṃ dadau kanyādhanaṃ bahuR_1,073.003.1
gavāṃ śatasahasrāṇi bahūni mithileśvaraḥR_1,073.003.2
kambalānāṃ ca mukhyānāṃ kṣaumakoṭyambarāṇi caR_1,073.004.1
hastyaśvarathapādātaṃ divyarūpaṃ svalaṃkṛtamR_1,073.004.2
dadau kanyā pitā tāsāṃ dāsīdāsam anuttamamR_1,073.005.1
hiraṇyasya suvarṇasya muktānāṃ vidrumasya caR_1,073.005.2
dadau paramasaṃhṛṣṭaḥ kanyādhanam anuttamamR_1,073.006.1
dattvā bahudhanaṃ rājā samanujñāpya pārthivamR_1,073.006.2
praviveśa svanilayaṃ mithilāṃ mithileśvaraḥR_1,073.007.1
rājāpy ayodhyādhipatiḥ saha putrair mahātmabhiḥR_1,073.007.2
ṛṣīn sarvān puraskṛtya jagāma sabalānugaḥR_1,073.008.1
gacchantaṃ tu naravyāghraṃ sarṣisaṃghaṃ sarāghavamR_1,073.008.2
ghorāḥ sma pakṣiṇo vāco vyāharanti tatas tataḥR_1,073.009.1
bhaumāś caiva mṛgāḥ sarve gacchanti sma pradakṣiṇamR_1,073.009.2
asaumyāḥ pakṣiṇo ghorā mṛgāś cāpi pradakṣiṇāḥR_1,073.010.1
kim idaṃ hṛdayotkampi mano mama viṣīdatiR_1,073.010.2
rājño daśarathasyaitac chrutvā vākyaṃ mahān ṛṣiḥR_1,073.011.1
uvāca madhurāṃ vāṇīṃ śrūyatām asya yat phalamR_1,073.011.2
upasthitaṃ bhayaṃ ghoraṃ divyaṃ pakṣimukhāc cyutamR_1,073.012.1
mṛgāḥ praśamayanty ete saṃtāpas tyajyatām ayamR_1,073.012.2
teṣāṃ saṃvadatāṃ tatra vāyuḥ prādur babhūva haR_1,073.013.1
kampayan medinīṃ sarvāṃ pātayaṃś ca drumāñ śubhānR_1,073.013.2
tamasā saṃvṛtaḥ sūryaḥ sarvā na prababhur diśaḥR_1,073.014.1
bhasmanā cāvṛtaṃ sarvaṃ saṃmūḍham iva tad balamR_1,073.014.2
vasiṣṭha ṛṣayaś cānye rājā ca sasutas tadāR_1,073.015.1
sasaṃjñā iva tatrāsan sarvam anyad vicetanamR_1,073.015.2
tasmiṃs tamasi ghore tu bhasmacchanneva sā camūḥR_1,073.016.1
dadarśa bhīmasaṃkāśaṃ jaṭāmaṇḍaladhāriṇamR_1,073.016.2
kailāsam iva durdharṣaṃ kālāgnim iva duḥsahamR_1,073.017.1
jvalantam iva tejobhir durnirīkṣyaṃ pṛthagjanaiḥR_1,073.017.2
skandhe cāsajya paraśuṃ dhanur vidyudgaṇopamamR_1,073.018.1
pragṛhya śaramukhyaṃ ca tripuraghnaṃ yathā haramR_1,073.018.2
vasiṣṭhapramukhā viprā japahomaparāyaṇāḥR_1,073.019.1
saṃgatā munayaḥ sarve saṃjajalpur atho mithaḥR_1,073.019.2
pūrvaṃ kṣatravadhaṃ kṛtvā gatamanyur gatajvaraḥR_1,073.020.1
kṣatrasyotsādanaṃ bhūyo na khalv asya cikīrṣitamR_1,073.020.2
evam uktvārghyam ādāya bhārgavaṃ bhīmadarśanamR_1,073.021.1
ṛṣayo rāma rāmeti madhurāṃ vācam abruvanR_1,073.021.2
pratigṛhya tu tāṃ pūjām ṛṣidattāṃ pratāpavānR_1,073.022.1
rāmaṃ dāśarathiṃ rāmo jāmadagnyo 'bhyabhāṣataR_1,073.022.2
rāma dāśarathe vīra vīryaṃ te śrūyate 'dhutamR_1,074.001.1
dhanuṣo bhedanaṃ caiva nikhilena mayā śrutamR_1,074.001.2
tad adbhutam acintyaṃ ca bhedanaṃ dhanuṣas tvayāR_1,074.002.1
tac chrutvāham anuprāpto dhanur gṛhyāparaṃ śubhamR_1,074.002.2
tad idaṃ ghorasaṃkāśaṃ jāmadagnyaṃ mahad dhanuḥR_1,074.003.1
pūrayasva śareṇaiva svabalaṃ darśayasva caR_1,074.003.2
tad ahaṃ te balaṃ dṛṣṭvā dhanuṣo 'sya prapūraṇeR_1,074.004.1
dvandvayuddhaṃ pradāsyāmi vīryaślāghyam idaṃ tavaR_1,074.004.2
tasya tad vacanaṃ śrutvā rājā daśarathas tadāR_1,074.005.1
viṣaṇṇavadano dīnaḥ prāñjalir vākyam abravītR_1,074.005.2
kṣatraroṣāt praśāntas tvaṃ brāhmaṇasya mahāyaśāḥR_1,074.006.1
bālānāṃ mama putrāṇām abhayaṃ dātum arhasiR_1,074.006.2
bhārgavāṇāṃ kule jātaḥ svādhyāyavrataśālināmR_1,074.007.1
sahasrākṣe pratijñāya śastraṃ nikṣiptavān asiR_1,074.007.2
sa tvaṃ dharmaparo bhūtvā kāśyapāya vasuṃdharāmR_1,074.008.1
dattvā vanam upāgamya mahendrakṛtaketanaḥR_1,074.008.2
mama sarvavināśāya saṃprāptas tvaṃ mahāmuneR_1,074.009.1
na caikasmin hate rāme sarve jīvāmahe vayamR_1,074.009.2
bruvaty evaṃ daśarathe jāmadagnyaḥ pratāpavānR_1,074.010.1
anādṛtyaiva tad vākyaṃ rāmam evābhyabhāṣataR_1,074.010.2
ime dve dhanuṣī śreṣṭhe divye lokābhiviśruteR_1,074.011.1
dṛḍhe balavatī mukhye sukṛte viśvakarmaṇāR_1,074.011.2
atisṛṣṭaṃ surair ekaṃ tryambakāya yuyutsaveR_1,074.012.1
tripuraghnaṃ naraśreṣṭha bhagnaṃ kākutstha yat tvayāR_1,074.012.2
idaṃ dvitīyaṃ durdharṣaṃ viṣṇor dattaṃ surottamaiḥR_1,074.013.1
samānasāraṃ kākutstha raudreṇa dhanuṣā tv idamR_1,074.013.2
tadā tu devatāḥ sarvāḥ pṛcchanti sma pitāmahamR_1,074.014.1
śitikaṇṭhasya viṣṇoś ca balābalanirīkṣayāR_1,074.014.2
abhiprāyaṃ tu vijñāya devatānāṃ pitāmahaḥR_1,074.015.1
virodhaṃ janayām āsa tayoḥ satyavatāṃ varaḥR_1,074.015.2
virodhe ca mahad yuddham abhavad romaharṣaṇamR_1,074.016.1
śitikaṇṭhasya viṣṇoś ca parasparajayaiṣiṇoḥR_1,074.016.2
tadā taj jṛmbhitaṃ śaivaṃ dhanur bhīmaparākramamR_1,074.017.1
huṃkāreṇa mahādevaḥ stambhito 'tha trilocanaḥR_1,074.017.2
devais tadā samāgamya sarṣisaṃghaiḥ sacāraṇaiḥR_1,074.018.1
yācitau praśamaṃ tatra jagmatus tau surottamauR_1,074.018.2
jṛmbhitaṃ tad dhanur dṛṣṭvā śaivaṃ viṣṇuparākramaiḥR_1,074.019.1
adhikaṃ menire viṣṇuṃ devāḥ sarṣigaṇās tadāR_1,074.019.2
dhanū rudras tu saṃkruddho videheṣu mahāyaśāḥR_1,074.020.1
devarātasya rājarṣer dadau haste sasāyakamR_1,074.020.2
idaṃ ca viṣṇavaṃ rāma dhanuḥ parapuraṃjayamR_1,074.021.1
ṛcīke bhārgave prādād viṣṇuḥ sa nyāsam uttamamR_1,074.021.2
ṛcīkas tu mahātejāḥ putrasyāpratikarmaṇaḥR_1,074.022.1
pitur mama dadau divyaṃ jamadagner mahātmanaḥR_1,074.022.2
nyastaśastre pitari me tapobalasamanviteR_1,074.023.1
arjuno vidadhe mṛtyuṃ prākṛtāṃ buddhim āsthitaḥR_1,074.023.2
vadham apratirūpaṃ tu pituḥ śrutvā sudāruṇamR_1,074.024.1
kṣatram utsādayaṃ roṣāj jātaṃ jātam anekaśaḥR_1,074.024.2
pṛthivīṃ cākhilāṃ prāpya kāśyapāya mahātmaneR_1,074.025.1
yajñasyānte tadā rāma dakṣiṇāṃ puṇyakarmaṇeR_1,074.025.2
dattvā mahendranilayas tapobalasamanvitaḥR_1,074.026.1
śrutavān dhanuṣo bhedaṃ tato 'haṃ drutam āgataḥR_1,074.026.2
tad idaṃ vaiṣṇavaṃ rāma pitṛpaitāmahaṃ mahatR_1,074.027.1
kṣatradharmaṃ puraskṛtya gṛhṇīṣva dhanuruttamamR_1,074.027.2
yojayasva dhanuḥ śreṣṭhe śaraṃ parapuraṃjayamR_1,074.028.1
yadi śaknoṣi kākutstha dvandvaṃ dāsyāmi te tataḥR_1,074.028.2
śrutvā taj jāmadagnyasya vākyaṃ dāśarathis tadāR_1,075.001.1
gauravād yantritakathaḥ pitū rāmam athābravītR_1,075.001.2
śrutavān asmi yat karma kṛtavān asi bhārgavaR_1,075.002.1
anurundhyāmahe brahman pitur ānṛṇyam āsthitaḥR_1,075.002.2
vīryahīnam ivāśaktaṃ kṣatradharmeṇa bhārgavaR_1,075.003.1
avajānāmi me tejaḥ paśya me 'dya parākramamR_1,075.003.2
ity uktvā rāghavaḥ kruddho bhārgavasya varāyudhamR_1,075.004.1
śaraṃ ca pratisaṃgṛhya hastāl laghuparākramaḥR_1,075.004.2
āropya sa dhanū rāmaḥ śaraṃ sajyaṃ cakāra haR_1,075.005.1
jāmadagnyaṃ tato rāmaṃ rāmaḥ kruddho 'bravīd vacaḥR_1,075.005.2
brāhmaṇo 'sīti pūjyo me viśvāmitrakṛtena caR_1,075.006.1
tasmāc chakto na te rāma moktuṃ prāṇaharaṃ śaramR_1,075.006.2
imāṃ vā tvadgatiṃ rāma tapobalasamārjitānR_1,075.007.1
lokān apratimān vāpi haniṣyāmi yad icchasiR_1,075.007.2
na hy ayaṃ vaiṣṇavo divyaḥ śaraḥ parapuraṃjayaḥR_1,075.008.1
moghaḥ patati vīryeṇa baladarpavināśanaḥR_1,075.008.2
varāyudhadharaṃ rāma draṣṭuṃ sarṣigaṇāḥ surāḥR_1,075.009.1
pitāmahaṃ puraskṛtya sametās tatra saṃghaśaḥR_1,075.009.2
gandharvāpsarasaś caiva siddhacāraṇakiṃnarāḥR_1,075.010.1
yakṣarākṣasanāgāś ca tad draṣṭuṃ mahad adbhutamR_1,075.010.2
jaḍīkṛte tadā loke rāme varadhanurdhareR_1,075.011.1
nirvīryo jāmadagnyo 'sau ramo rāmam udaikṣataR_1,075.011.2
tejobhir hatavīryatvāj jāmadagnyo jaḍīkṛtaḥR_1,075.012.1
rāmaṃ kamala patrākṣaṃ mandaṃ mandam uvāca haR_1,075.012.2
kāśyapāya mayā dattā yadā pūrvaṃ vasuṃdharāR_1,075.013.1
viṣaye me na vastavyam iti māṃ kāśyapo 'bravītR_1,075.013.2
so 'haṃ guruvacaḥ kurvan pṛthivyāṃ na vase niśāmR_1,075.014.1
iti pratijñā kākutstha kṛtā vai kāśyapasya haR_1,075.014.2
tad imāṃ tvaṃ gatiṃ vīra hantuṃ nārhasi rāghavaR_1,075.015.1
manojavaṃ gamiṣyāmi mahendraṃ parvatottamamR_1,075.015.2
lokās tv apratimā rāma nirjitās tapasā mayāR_1,075.016.1
jahi tāñ śaramukhyena mā bhūt kālasya paryayaḥR_1,075.016.2
akṣayyaṃ madhuhantāraṃ jānāmi tvāṃ sureśvaramR_1,075.017.1
dhanuṣo 'sya parāmarśāt svasti te 'stu paraṃtapaR_1,075.017.2
ete suragaṇāḥ sarve nirīkṣante samāgatāḥR_1,075.018.1
tvām apratimakarmāṇam apratidvandvam āhaveR_1,075.018.2
na ceyaṃ mama kākutstha vrīḍā bhavitum arhatiR_1,075.019.1
tvayā trailokyanāthena yad ahaṃ vimukhīkṛtaḥR_1,075.019.2
śaram apratimaṃ rāma moktum arhasi suvrataR_1,075.020.1
śaramokṣe gamiṣyāmi mahendraṃ parvatottamamR_1,075.020.2
tathā bruvati rāme tu jāmadagnye pratāpavānR_1,075.021.1
rāmo dāśarathiḥ śrīmāṃś cikṣepa śaram uttamamR_1,075.021.2
tato vitimirāḥ sarvā diśā copadiśas tathāR_1,075.022.1
surāḥ sarṣigaṇā rāmaṃ praśaśaṃsur udāyudhamR_1,075.022.2
rāmaṃ dāśarathiṃ rāmo jāmadagnyaḥ praśasya caR_1,075.023.1
tataḥ pradakṣiṇīkṛtya jagāmātmagatiṃ prabhuḥR_1,075.023.2
gate rāme praśāntātmā rāmo dāśarathir dhanuḥR_1,076.001.1
varuṇāyāprameyāya dadau haste sasāyakamR_1,076.001.2
abhivādya tato rāmo vasiṣṭha pramukhān ṛṣīnR_1,076.002.1
pitaraṃ vihvalaṃ dṛṣṭvā provāca raghunandanaḥR_1,076.002.2
jāmadagnyo gato rāmaḥ prayātu caturaṅgiṇīR_1,076.003.1
ayodhyābhimukhī senā tvayā nāthena pālitāR_1,076.003.2
rāmasya vacanaṃ śrutvā rājā daśarathaḥ sutamR_1,076.004.1
bāhubhyāṃ saṃpariṣvajya mūrdhni cāghrāya rāghavamR_1,076.004.2
gato rāma iti śrutvā hṛṣṭaḥ pramudito nṛpaḥR_1,076.005.1
codayām āsa tāṃ senāṃ jagāmāśu tataḥ purīmR_1,076.005.2
patākādhvajinīṃ ramyāṃ tūryodghuṣṭanināditāmR_1,076.006.1
siktarājapathāṃ ramyāṃ prakīrṇakusumotkarāmR_1,076.006.2
rājapraveśasumukhaiḥ paurair maṅgalavādibhiḥR_1,076.007.1
saṃpūrṇāṃ prāviśad rājā janaughaiḥ samalaṃkṛtāmR_1,076.007.2
kausalyā ca sumitrā ca kaikeyī ca sumadhyamāR_1,076.008.1
vadhūpratigrahe yuktā yāś cānyā rājayoṣitaḥR_1,076.008.2
tataḥ sītāṃ mahābhāgām ūrmilāṃ ca yaśasvinīmR_1,076.009.1
kuśadhvajasute cobhe jagṛhur nṛpapatnayaḥR_1,076.009.2
maṅgalālāpanaiś caiva śobhitāḥ kṣaumavāsasaḥR_1,076.010.1
devatāyatanāny āśu sarvās tāḥ pratyapūjayanR_1,076.010.2
abhivādyābhivādyāṃś ca sarvā rājasutās tadāR_1,076.011.1
remire muditāḥ sarvā bhartṛbhiḥ sahitā rahaḥR_1,076.011.2
kṛtadārāḥ kṛtāstrāś ca sadhanāḥ sasuhṛjjanāḥR_1,076.012.1
śuśrūṣamāṇāḥ pitaraṃ vartayanti nararṣabhāḥR_1,076.012.2
teṣām atiyaśā loke rāmaḥ satyaparākramaḥR_1,076.013.1
svayambhūr iva bhūtānāṃ babhūva guṇavattaraḥR_1,076.013.2
rāmas tu sītayā sārdhaṃ vijahāra bahūn ṛtūnR_1,076.014.1
manasvī tadgatas tasyā nityaṃ hṛdi samarpitaḥR_1,076.014.2
priyā tu sītā rāmasya dārāḥ pitṛkṛtā itiR_1,076.015.1
guṇād rūpaguṇāc cāpi prītir bhūyo vyavardhataR_1,076.015.2
tasyāś ca bhartā dviguṇaṃ hṛdaye parivartateR_1,076.016.1
antarjātam api vyaktam ākhyāti hṛdayaṃ hṛdāR_1,076.016.2
tasya bhūyo viśeṣeṇa maithilī janakātmajāR_1,076.017.1
devatābhiḥ samā rūpe sītā śrīr iva rūpiṇīR_1,076.017.2
tayā sa rājarṣisuto 'bhirāmayā sameyivān uttamarājakanyayāR_1,076.018.1
atīva rāmaḥ śuśubhe 'tikāmayā vibhuḥ śriyā viṣṇur ivāmareśvaraḥR_1,076.018.2
kasya cit tv atha kālasya rājā daśarathaḥ sutamR_2,001.001.1
bharataṃ kekayīputram abravīd raghunandanaḥR_2,001.001.2
ayaṃ kekayarājasya putro vasati putrakaR_2,001.002.1
tvāṃ netum āgato vīra yudhājin mātulas tavaR_2,001.002.2
śrutvā daśarathasyaitad bharataḥ kekayīsutaḥR_2,001.003.1
gamanāyābhicakrāma śatrughnasahitas tadāR_2,001.003.2
āpṛcchya pitaraṃ śūro rāmaṃ cākliṣṭakāriṇamR_2,001.004.1
mātṝṃś cāpi naraśreṣṭhaḥ śatrughnasahito yayauR_2,001.004.2
yudhājit prāpya bharataṃ saśatrughnaṃ praharṣitaḥR_2,001.005.1
svapuraṃ prāviśad vīraḥ pitā tasya tutoṣa haR_2,001.005.2
sa tatra nyavasad bhrātrā saha satkārasatkṛtaḥR_2,001.006.1
mātulenāśvapatinā putrasnehena lālitaḥR_2,001.006.2
tatrāpi nivasantau tau tarpyamāṇau ca kāmataḥR_2,001.007.1
bhrātarau smaratāṃ vīrau vṛddhaṃ daśarathaṃ nṛpamR_2,001.007.2
rājāpi tau mahātejāḥ sasmāra proṣitau sutauR_2,001.008.1
ubhau bharataśatrughnau mahendravaruṇopamauR_2,001.008.2
sarva eva tu tasyeṣṭāś catvāraḥ puruṣarṣabhāḥR_2,001.009.1
svaśarīrād vinirvṛttāś catvāra iva bāhavaḥR_2,001.009.2
teṣām api mahātejā rāmo ratikaraḥ pituḥR_2,001.010.1
svayambhūr iva bhūtānāṃ babhūva guṇavattaraḥR_2,001.010.2
gate ca bharate rāmo lakṣmaṇaś ca mahābalaḥR_2,001.011.1
pitaraṃ devasaṃkāśaṃ pūjayām āsatus tadāR_2,001.011.2
pitur ājñāṃ puraskṛtya paurakāryāṇi sarvaśaḥR_2,001.012.1
cakāra rāmo dharmātmā priyāṇi ca hitāni caR_2,001.012.2
mātṛbhyo mātṛkāryāṇi kṛtvā paramayantritaḥR_2,001.013.1
gurūṇāṃ gurukāryāṇi kāle kāle 'nvavaikṣataR_2,001.013.2
evaṃ daśarathaḥ prīto brāhmaṇā naigamās tathāR_2,001.014.1
rāmasya śīlavṛttena sarve viṣayavāsinaḥR_2,001.014.2
sa hi nityaṃ praśāntātmā mṛdupūrvaṃ ca bhāṣateR_2,001.015.1
ucyamāno 'pi paruṣaṃ nottaraṃ pratipadyateR_2,001.015.2
kathaṃ cid upakāreṇa kṛtenaikena tuṣyatiR_2,001.016.1
na smaraty apakārāṇāṃ śatam apy ātmavattayāR_2,001.016.2
śīlavṛddhair jñānavṛddhair vayovṛddhaiś ca sajjanaiḥR_2,001.017.1
kathayann āsta vai nityam astrayogyāntareṣv apiR_2,001.017.2
kalyāṇābhijanaḥ sādhur adīnaḥ satyavāg ṛjuḥR_2,001.018.1
vṛddhair abhivinītaś ca dvijair dharmārthadarśibhiḥR_2,001.018.2
dharmārthakāmatattvajñaḥ smṛtimān pratibhāvanānR_2,001.019.1
laukike samayācare kṛtakalpo viśāradaḥR_2,001.019.2
śāstrajñaś ca kṛtajñaś ca puruṣāntarakovidaḥR_2,001.020.1
yaḥ pragrahānugrahayor yathānyāyaṃ vicakṣaṇaḥR_2,001.020.2
āyakarmaṇy upāyajñaḥ saṃdṛṣṭavyayakarmavitR_2,001.021.1
śraiṣṭhyaṃ śāstrasamūheṣu prāpto vyāmiśrakeṣv apiR_2,001.021.2
arthadharmau ca saṃgṛhya sukhatantro na cālasaḥR_2,001.022.1
vaihārikāṇāṃ śilpānāṃ vijñātārthavibhāgavitR_2,001.022.2
ārohe vinaye caiva yukto vāraṇavājināmR_2,001.023.1
dhanurvedavidāṃ śreṣṭho loke 'tirathasaṃmataḥR_2,001.023.2
abhiyātā prahartā ca senānayaviśāradaḥR_2,001.024.1
apradhṛṣyaś ca saṃgrāme kruddhair api surāsuraiḥR_2,001.024.2
anasūyo jitakrodho na dṛpto na ca matsarīR_2,001.025.1
na cāvamantā bhūtānāṃ na ca kālavaśānugaḥR_2,001.025.2
saṃmatas triṣu lokeṣu vasudhāyāḥ kṣamāguṇaiḥR_2,001.026.1
buddhyā bṛhaspates tulyo vīryeṇāpi śacīpateḥR_2,001.026.2
tathā sarvaprajākāntaiḥ prītisaṃjananaiḥ pituḥR_2,001.027.1
guṇair viruruce rāmo dīptaḥ sūrya ivāṃśubhiḥR_2,001.027.2
tam evaṃvṛttasaṃpannam apradhṛṣya parākramamR_2,001.028.1
lokapālopamaṃ nātham akāmayata medinīR_2,001.028.2
etais tu bahubhir yuktaṃ guṇair anupamaiḥ sutamR_2,001.029.1
dṛṣṭvā daśaratho rājā cakre cintāṃ paraṃtapaḥR_2,001.029.2
eṣā hy asya parā prītir hṛdi saṃparivartateR_2,001.030.1
kadā nāma sutaṃ drakṣyāmy abhiṣiktam ahaṃ priyamR_2,001.030.2
vṛddhikāmo hi lokasya sarvabhūtānukampanaḥR_2,001.031.1
mattaḥ priyataro loke parjanya iva vṛṣṭimānR_2,001.031.2
yamaśakrasamo vīrye bṛhaspatisamo matauR_2,001.032.1
mahīdharasamo dhṛtyāṃ mattaś ca guṇavattaraḥR_2,001.032.2
mahīm aham imāṃ kṛtsnām adhitiṣṭhantam ātmajamR_2,001.033.1
anena vayasā dṛṣṭvā yathā svargam avāpnuyāmR_2,001.033.2
taṃ samīkṣya mahārājo yuktaṃ samuditair guṇaiḥR_2,001.034.1
niścitya sacivaiḥ sārdhaṃ yuvarājam amanyataR_2,001.034.2
nānānagaravāstavyān pṛthagjānapadān apiR_2,001.035.1
samānināya medinyāḥ pradhānān pṛthivīpatiḥR_2,001.035.2
atha rājavitīrṇeṣu vividheṣv āsaneṣu caR_2,001.036.1
rājānam evābhimukhā niṣedur niyatā nṛpāḥR_2,001.036.2
sa labdhamānair vinayānvitair nṛpaiḥ purālayair jānapadaiś ca mānavaiḥR_2,001.037.1
upopaviṣṭair nṛpatir vṛto babhau sahasracakṣur bhagavān ivāmaraiḥR_2,001.037.2
tataḥ pariṣadaṃ sarvām āmantrya vasudhādhipaḥR_2,002.001.1
hitam uddharṣaṇaṃ cedam uvācāpratimaṃ vacaḥR_2,002.001.2
dundubhisvanakalpena gambhīreṇānunādināR_2,002.002.1
svareṇa mahatā rājā jīgmūta iva nādayanR_2,002.002.2
so 'ham ikṣvākubhiḥ pūrvair narendraiḥ paripālitamR_2,002.003.1
śreyasā yoktukāmo 'smi sukhārham akhilaṃ jagatR_2,002.003.2
mayāpy ācaritaṃ pūrvaiḥ panthānam anugacchatāR_2,002.004.1
prajā nityam atandreṇa yathāśakty abhirakṣatāR_2,002.004.2
idaṃ śarīraṃ kṛtsnasya lokasya caratā hitamR_2,002.005.1
pāṇḍur asyātapatrasyac chāyāyāṃ jaritaṃ mayāR_2,002.005.2
prāpya varṣasahasrāṇi bahūny āyūṃṣi jīvitaḥR_2,002.006.1
jīrṇasyāsya śarīrasya viśrāntim abhirocayeR_2,002.006.2
rājaprabhāvajuṣṭāṃ hi durvahām ajitendriyaiḥR_2,002.007.1
pariśrānto 'smi lokasya gurvīṃ dharmadhuraṃ vahanR_2,002.007.2
so 'haṃ viśramam icchāmi putraṃ kṛtvā prajāhiteR_2,002.008.1
saṃnikṛṣṭān imān sarvān anumānya dvijarṣabhānR_2,002.008.2
anujāto hi me sarvair guṇair jyeṣṭho mamātmajaḥR_2,002.009.1
puraṃdarasamo vīrye rāmaḥ parapuraṃjayaḥR_2,002.009.2
taṃ candram iva puṣyeṇa yuktaṃ dharmabhṛtāṃ varamR_2,002.010.1
yauvarājyena yoktāsmi prītaḥ puruṣapuṃgavamR_2,002.010.2
anurūpaḥ sa vo nātho lakṣmīvāṃl lakṣmaṇāgrajaḥR_2,002.011.1
trailokyam api nāthena yena syān nāthavattaramR_2,002.011.2
anena śreyasā sadyaḥ saṃyojyāham imāṃ mahīmR_2,002.012.1
gatakleśo bhaviṣyāmi sute tasmin niveśya vaiR_2,002.012.2
iti bruvantaṃ muditāḥ pratyanandan nṛpā nṛpamR_2,002.013.1
vṛṣṭimantaṃ mahāmeghaṃ nardantam iva barhiṇaḥR_2,002.013.2
tasya dharmārthaviduṣo bhāvam ājñāya sarvaśaḥR_2,002.014.1
ūcuś ca manasā jñātvā vṛddhaṃ daśarathaṃ nṛpamR_2,002.014.2
anekavarṣasāhasro vṛddhas tvam asi pārthivaR_2,002.015.1
sa rāmaṃ yuvarājānam abhiṣiñcasva pārthivamR_2,002.015.2
iti tad vacanaṃ śrutvā rājā teṣāṃ manaḥpriyamR_2,002.016.1
ajānann iva jijñāsur idaṃ vacanam abravītR_2,002.016.2
kathaṃ nu mayi dharmeṇa pṛthivīm anuśāsatiR_2,002.017.1
bhavanto draṣṭum icchanti yuvarājaṃ mamātmajamR_2,002.017.2
te tam ūcur mahātmānaṃ paurajānapadaiḥ sahaR_2,002.018.1
bahavo nṛpa kalyāṇā guṇāḥ putrasya santi teR_2,002.018.2
divyair guṇaiḥ śakrasamo rāmaḥ satyaparākramaḥR_2,002.019.1
ikṣvākubhyo hi sarvebhyo 'py atirakto viśāmpateR_2,002.019.2
rāmaḥ satpuruṣo loke satyadharmaparāyaṇaḥR_2,002.020.1
dharmajñaḥ satyasaṃdhaś ca śīlavān anasūyakaḥR_2,002.020.2
kṣāntaḥ sāntvayitā ślakṣṇaḥ kṛtajño vijitendriyaḥR_2,002.021.1
mṛduś ca sthiracittaś ca sadā bhavyo 'nasūyakaḥR_2,002.021.2
priyavādī ca bhūtānāṃ satyavādī ca rāghavaḥR_2,002.022.1
bahuśrutānāṃ vṛddhānāṃ brāhmaṇānām upāsitāR_2,002.022.2
tenāsyehātulā kīrtir yaśas tejaś ca vardhateR_2,002.023.1
devāsuramanuṣyāṇāṃ sarvāstreṣu viśāradaḥR_2,002.023.2
yadā vrajati saṃgrāmaṃ grāmārthe nagarasya vāR_2,002.024.1
gatvā saumitrisahito nāvijitya nivartateR_2,002.024.2
saṃgrāmāt punar āgamya kuñjareṇa rathena vāR_2,002.025.1
paurān svajanavan nityaṃ kuśalaṃ paripṛcchatiR_2,002.025.2
putreṣv agniṣu dāreṣu preṣyaśiṣyagaṇeṣu caR_2,002.026.1
nikhilenānupūrvyā ca pitā putrān ivaurasānR_2,002.026.2
śuśrūṣante ca vaḥ śiṣyāḥ kaccit karmasu daṃśitāḥR_2,002.027.1
iti naḥ puruṣavyāghraḥ sadā rāmo 'bhibhāṣateR_2,002.027.2
vyasaneṣu manuṣyāṇāṃ bhṛśaṃ bhavati duḥkhitaḥR_2,002.028.1
utsaveṣu ca sarveṣu piteva parituṣyatiR_2,002.028.2
vatsaḥ śreyasi jātas te diṣṭyāsau tava rāghavaḥR_2,002.029.1
diṣṭyā putraguṇair yukto mārīca iva kaśyapaḥR_2,002.029.2
balam ārogyam āyuś ca rāmasya viditātmanaḥR_2,002.030.1
āśaṃsate janaḥ sarvo rāṣṭre puravare tathāR_2,002.030.2
abhyantaraś ca bāhyaś ca paurajānapado janaḥR_2,002.031.1
striyo vṛddhās taruṇyaś ca sāyaṃprātaḥ samāhitāḥR_2,002.031.2
sarvān devān namasyanti rāmasyārthe yaśasvinaḥR_2,002.032.1
teṣām āyācitaṃ deva tvatprasādāt samṛdhyatāmR_2,002.032.2
rāmam indīvaraśyāmaṃ sarvaśatrunibarhaṇamR_2,002.033.1
paśyāmo yauvarājyasthaṃ tava rājottamātmajamR_2,002.033.2
taṃ devadevopamam ātmajaṃ te sarvasya lokasya hite niviṣṭamR_2,002.034.1
hitāya naḥ kṣipram udārajuṣṭaṃ mudābhiṣektuṃ varada tvam arhasiR_2,002.034.2
teṣām ajñalipadmāni pragṛhītāni sarvaśaḥR_2,003.001.1
pratigṛhyābravīd rājā tebhyaḥ priyahitaṃ vacaḥR_2,003.001.2
aho 'smi paramaprītaḥ prabhāvaś cātulo mamaR_2,003.002.1
yan me jyeṣṭhaṃ priyaṃ putraṃ yauvarājyastham icchathaR_2,003.002.2
iti pratyarcya tān rājā brāhmaṇān idam abravītR_2,003.003.1
vasiṣṭhaṃ vāmadevaṃ ca teṣām evopaśṛṇvatāmR_2,003.003.2
caitraḥ śrīmān ayaṃ māsaḥ puṇyaḥ puṣpitakānanaḥR_2,003.004.1
yauvarājyāya rāmasya sarvam evopakalpyatāmR_2,003.004.2
kṛtam ity eva cābrūtām abhigamya jagatpatimR_2,003.005.1
yathoktavacanaṃ prītau harṣayuktau dvijarṣabhauR_2,003.005.2
tataḥ sumantraṃ dyutimān rājā vacanam abravītR_2,003.006.1
rāmaḥ kṛtātmā bhavatā śīghram ānīyatām itiR_2,003.006.2
sa tatheti pratijñāya sumantro rājaśāsanātR_2,003.007.1
rāmaṃ tatrānayāṃ cakre rathena rathināṃ varamR_2,003.007.2
atha tatra samāsīnās tadā daśarathaṃ nṛpamR_2,003.008.1
prācyodīcyāḥ pratīcyāś ca dākṣiṇātyāś ca bhūmipāḥR_2,003.008.2
mlecchāś cāryāś ca ye cānye vanaśailāntavāsinaḥR_2,003.009.1
upāsāṃ cakrire sarve taṃ devā iva vāsavamR_2,003.009.2
teṣāṃ madhye sa rājarṣir marutām iva vāsavaḥR_2,003.010.1
prāsādastho rathagataṃ dadarśāyāntam ātmajamR_2,003.010.2
gandharvarājapratimaṃ loke vikhyātapauruṣamR_2,003.011.1
dīrghabāhuṃ mahāsattvaṃ mattamātaṅgagāminamR_2,003.011.2
candrakāntānanaṃ rāmam atīva priyadarśanamR_2,003.012.1
rūpaudāryaguṇaiḥ puṃsāṃ dṛṣṭicittāpahāriṇamR_2,003.012.2
gharmābhitaptāḥ parjanyaṃ hlādayantam iva prajāḥR_2,003.013.1
na tatarpa samāyāntaṃ paśyamāno narādhipaḥR_2,003.013.2
avatārya sumantras taṃ rāghavaṃ syandanottamātR_2,003.014.1
pituḥ samīpaṃ gacchantaṃ prāñjaliḥ pṛṣṭhato 'nvagātR_2,003.014.2
sa taṃ kailāsaśṛṅgābhaṃ prāsādaṃ narapuṃgavaḥR_2,003.015.1
āruroha nṛpaṃ draṣṭuṃ saha sūtena rāghavaḥR_2,003.015.2
sa prāñjalir abhipretya praṇataḥ pitur antikeR_2,003.016.1
nāma svaṃ śrāvayan rāmo vavande caraṇau pituḥR_2,003.016.2
taṃ dṛṣṭvā praṇataṃ pārśve kṛtāñjalipuṭaṃ nṛpaḥR_2,003.017.1
gṛhyāñjalau samākṛṣya sasvaje priyam ātmajamR_2,003.017.2
tasmai cābhyudyataṃ śrīmān maṇikāñcanabhūṣitamR_2,003.018.1
dideśa rājā ruciraṃ rāmāya paramāsanamR_2,003.018.2
tad āsanavaraṃ prāpya vyadīpayata rāghavaḥR_2,003.019.1
svayeva prabhayā merum udaye vimalo raviḥR_2,003.019.2
tena vibhrājitā tatra sā sabhābhivyarocataR_2,003.020.1
vimalagrahanakṣatrā śāradī dyaur ivendunāR_2,003.020.2
taṃ paśyamāno nṛpatis tutoṣa priyam ātmajamR_2,003.021.1
alaṃkṛtam ivātmānam ādarśatalasaṃsthitamR_2,003.021.2
sa taṃ sasmitam ābhāṣya putraṃ putravatāṃ varaḥR_2,003.022.1
uvācedaṃ vaco rājā devendram iva kaśyapaḥR_2,003.022.2
jyeṣṭhāyām asi me patnyāṃ sadṛśyāṃ sadṛśaḥ sutaḥR_2,003.023.1
utpannas tvaṃ guṇaśreṣṭho mama rāmātmajaḥ priyaḥR_2,003.023.2
tvayā yataḥ prajāś cemāḥ svaguṇair anurañjitāḥR_2,003.024.1
tasmāt tvaṃ puṣyayogena yauvarājyam avāpnuhiR_2,003.024.2
kāmatas tvaṃ prakṛtyaiva vinīto guṇavān asiR_2,003.025.1
guṇavaty api tu snehāt putra vakṣyāmi te hitamR_2,003.025.2
bhūyo vinayam āsthāya bhava nityaṃ jitendriyaḥR_2,003.026.1
kāmakrodhasamutthāni tyajethā vyasanāni caR_2,003.026.2
parokṣayā vartamāno vṛttyā pratyakṣayā tathāR_2,003.027.1
amātyaprabhṛtīḥ sarvāḥ prakṛtīś cānurañjayaR_2,003.027.2
tasya nandanti mitrāṇi labdhvāmṛtam ivāmarāḥR_2,003.028.1
tasmāt putra tvam ātmānaṃ niyamyaiva samācaraR_2,003.028.2
tac chrutvā suhṛdas tasya rāmasya priyakāriṇaḥR_2,003.029.1
tvaritāḥ śīghram abhyetya kausalyāyai nyavedayanR_2,003.029.2
sā hiraṇyaṃ ca gāś caiva ratnāni vividhāni caR_2,003.030.1
vyādideśa priyākhyebhyaḥ kausalyā pramadottamāR_2,003.030.2
athābhivādya rājānaṃ ratham āruhya rāghavaḥR_2,003.031.1
yayau svaṃ dyutimad veśma janaughaiḥ pratipūjitaḥR_2,003.031.2
te cāpi paurā nṛpater vacas tac chrutvā tadā lābham iveṣṭam āpyaR_2,003.032.1
narendram āmantya gṛhāṇi gatvā devān samānarcur atīva hṛṣṭāḥR_2,003.032.2
gateṣv atha nṛpo bhūyaḥ paureṣu saha mantribhiḥR_2,004.001.1
mantrayitvā tataś cakre niścayajñaḥ sa niścayamR_2,004.001.2
śva eva puṣyo bhavitā śvo 'bhiṣecyeta me sutaḥR_2,004.002.1
rāmo rājīvatāmrākṣo yauvarājya iti prabhuḥR_2,004.002.2
athāntargṛham āviśya rājā daśarathas tadāR_2,004.003.1
sūtam ājñāpayām āsa rāmaṃ punar ihānayaR_2,004.003.2
pratigṛhya sa tadvākyaṃ sūtaḥ punar upāyayauR_2,004.004.1
rāmasya bhavanaṃ śīghraṃ rāmam ānayituṃ punaḥR_2,004.004.2
dvāḥsthair āveditaṃ tasya rāmāyāgamanaṃ punaḥR_2,004.005.1
śrutvaiva cāpi rāmas taṃ prāptaṃ śaṅkānvito 'bhavatR_2,004.005.2
praveśya cainaṃ tvaritaṃ rāmo vacanam abravītR_2,004.006.1
yad āgamanakṛtyaṃ te bhūyas tad brūhy aśeṣataḥR_2,004.006.2
tam uvāca tataḥ sūto rājā tvāṃ draṣṭum icchatiR_2,004.007.1
śrutvā pramāṇam atra tvaṃ gamanāyetarāya vāR_2,004.007.2
iti sūtavacaḥ śrutvā rāmo 'tha tvarayānvitaḥR_2,004.008.1
prayayau rājabhavanaṃ punar draṣṭuṃ nareśvaramR_2,004.008.2
taṃ śrutvā samanuprāptaṃ rāmaṃ daśaratho nṛpaḥR_2,004.009.1
praveśayām āsa gṛhaṃ vivikṣuḥ priyam uttamamR_2,004.009.2
praviśann eva ca śrīmān rāghavo bhavanaṃ pituḥR_2,004.010.1
dadarśa pitaraṃ dūrāt praṇipatya kṛtāñjaliḥR_2,004.010.2
praṇamantaṃ samutthāpya taṃ pariṣvajya bhūmipaḥR_2,004.011.1
pradiśya cāsmai ruciram āsanaṃ punar abravītR_2,004.011.2
rāma vṛddho 'smi dīrghāyur bhuktā bhogā mayepsitāḥR_2,004.012.1
annavadbhiḥ kratuśatais tatheṣṭaṃ bhūridakṣiṇaiḥR_2,004.012.2
jātam iṣṭam apatyaṃ me tvam adyānupamaṃ bhuviR_2,004.013.1
dattam iṣṭam adhītaṃ ca mayā puruṣasattamaR_2,004.013.2
anubhūtāni ceṣṭāni mayā vīra sukhāni caR_2,004.014.1
devarṣi pitṛviprāṇām anṛṇo 'smi tathātmanaḥR_2,004.014.2
na kiṃ cin mama kartavyaṃ tavānyatrābhiṣecanātR_2,004.015.1
ato yat tvām ahaṃ brūyāṃ tan me tvaṃ kartum arhasiR_2,004.015.2
adya prakṛtayaḥ sarvās tvām icchanti narādhipamR_2,004.016.1
atas tvāṃ yuvarājānam abhiṣekṣyāmi putrakaR_2,004.016.2
api cādyāśubhān rāma svapnān paśyāmi dāruṇānR_2,004.017.1
sanirghātā maholkāś ca patantīha mahāsvanāḥR_2,004.017.2
avaṣṭabdhaṃ ca me rāma nakṣatraṃ dāruṇair grahaiḥR_2,004.018.1
āvedayanti daivajñāḥ sūryāṅgārakarāhubhiḥR_2,004.018.2
prāyeṇa hi nimittānām īdṛśānāṃ samudbhaveR_2,004.019.1
rājā vā mṛtyum āpnoti ghorāṃ vāpadam ṛcchatiR_2,004.019.2
tad yāvad eva me ceto na vimuhyati rāghavaR_2,004.020.1
tāvad evābhiṣiñcasva calā hi prāṇināṃ matiḥR_2,004.020.2
adya candro 'bhyupagataḥ puṣyāt pūrvaṃ punar vasumR_2,004.021.1
śvaḥ puṣya yogaṃ niyataṃ vakṣyante daivacintakāḥR_2,004.021.2
tatra puṣye 'bhiṣiñcasva manas tvarayatīva māmR_2,004.022.1
śvas tvāham abhiṣekṣyāmi yauvarājye paraṃtapaR_2,004.022.2
tasmāt tvayādya vratinā niśeyaṃ niyatātmanāR_2,004.023.1
saha vadhvopavastavyā darbhaprastaraśāyināR_2,004.023.2
suhṛdaś cāpramattās tvāṃ rakṣantv adya samantataḥR_2,004.024.1
bhavanti bahuvighnāni kāryāṇy evaṃvidhāni hiR_2,004.024.2
viproṣitaś ca bharato yāvad eva purād itaḥR_2,004.025.1
tāvad evābhiṣekas te prāptakālo mato mamaR_2,004.025.2
kāmaṃ khalu satāṃ vṛtte bhrātā te bharataḥ sthitaḥR_2,004.026.1
jyeṣṭhānuvartī dharmātmā sānukrośo jitendriyaḥR_2,004.026.2
kiṃ tu cittaṃ manuṣyāṇām anityam iti me matiḥR_2,004.027.1
satāṃ ca dharmanityānāṃ kṛtaśobhi ca rāghavaR_2,004.027.2
ity uktaḥ so 'bhyanujñātaḥ śvobhāviny abhiṣecaneR_2,004.028.1
vrajeti rāmaḥ pitaram abhivādyābhyayād gṛhamR_2,004.028.2
praviśya cātmano veśma rājñoddiṣṭe 'bhiṣecaneR_2,004.029.1
tasmin kṣaṇe vinirgatya mātur antaḥpuraṃ yayauR_2,004.029.2
tatra tāṃ pravaṇām eva mātaraṃ kṣaumavāsinīmR_2,004.030.1
vāgyatāṃ devatāgāre dadarśa yācatīṃ śriyamR_2,004.030.2
prāg eva cāgatā tatra sumitrā lakṣmaṇas tathāR_2,004.031.1
sītā cānāyitā śrutvā priyaṃ rāmābhiṣecanamR_2,004.031.2
tasmin kāle hi kausalyā tasthāv āmīlitekṣaṇāR_2,004.032.1
sumitrayānvāsyamānā sītayā lakṣmaṇena caR_2,004.032.2
śrutvā puṣyeṇa putrasya yauvarājyābhiṣecanamR_2,004.033.1
prāṇāyāmena puruṣaṃ dhyāyamānā janārdanamR_2,004.033.2
tathā saniyamām eva so 'bhigamyābhivādya caR_2,004.034.1
uvāca vacanaṃ rāmo harṣayaṃs tām idaṃ tadāR_2,004.034.2
amba pitrā niyukto 'smi prajāpālanakarmaṇiR_2,004.035.1
bhavitā śvo 'bhiṣeko me yathā me śāsanaṃ pituḥR_2,004.035.2
sītayāpy upavastavyā rajanīyaṃ mayā sahaR_2,004.036.1
evam ṛtvigupādhyāyaiḥ saha mām uktavān pitāR_2,004.036.2
yāni yāny atra yogyāni śvobhāviny abhiṣecaneR_2,004.037.1
tāni me maṅgalāny adya vaidehyāś caiva kārayaR_2,004.037.2
etac chrutvā tu kausalyā cirakālābhikāṅkṣitamR_2,004.038.1
harṣabāṣpakalaṃ vākyam idaṃ rāmam abhāṣataR_2,004.038.2
vatsa rāma ciraṃ jīva hatās te paripanthinaḥR_2,004.039.1
jñātīn me tvaṃ śriyā yuktaḥ sumitrāyāś ca nandayaR_2,004.039.2
kalyāṇe bata nakṣatre mayi jāto 'si putrakaR_2,004.040.1
yena tvayā daśaratho guṇair ārādhitaḥ pitāR_2,004.040.2
amoghaṃ bata me kṣāntaṃ puruṣe puṣkarekṣaṇeR_2,004.041.1
yeyam ikṣvākurājyaśrīḥ putra tvāṃ saṃśrayiṣyatiR_2,004.041.2
ity evam ukto mātredaṃ rāmo bhāratam abravītR_2,004.042.1
prāñjaliṃ prahvam āsīnam abhivīkṣya smayann ivaR_2,004.042.2
lakṣmaṇemāṃ mayā sārdhaṃ praśādhi tvaṃ vasuṃdharāmR_2,004.043.1
dvitīyaṃ me 'ntarātmānaṃ tvām iyaṃ śrīr upasthitāR_2,004.043.2
saumitre bhuṅkṣva bhogāṃs tvam iṣṭān rājyaphalāni caR_2,004.044.1
jīvitaṃ ca hi rājyaṃ ca tvadartham abhikāmayeR_2,004.044.2
ity uktvā lakṣmaṇaṃ rāmo mātarāv abhivādya caR_2,004.045.1
abhyanujñāpya sītāṃ ca jagāma svaṃ niveśanamR_2,004.045.2
saṃdiśya rāmaṃ nṛpatiḥ śvobhāviny abhiṣecaneR_2,005.001.1
purohitaṃ samāhūya vasiṣṭham idam abravītR_2,005.001.2
gacchopavāsaṃ kākutsthaṃ kārayādya tapodhanaR_2,005.002.1
śrīyaśorājyalābhāya vadhvā saha yatavratamR_2,005.002.2
tatheti ca sa rājānam uktvā vedavidāṃ varaḥR_2,005.003.1
svayaṃ vasiṣṭho bhagavān yayau rāmaniveśanamR_2,005.003.2
sa rāmabhavanaṃ prāpya pāṇḍurābhraghanaprabhamR_2,005.004.1
tisraḥ kakṣyā rathenaiva viveśa munisattamaḥR_2,005.004.2
tam āgatam ṛṣiṃ rāmas tvarann iva sasaṃbhramaḥR_2,005.005.1
mānayiṣyan sa mānārhaṃ niścakrāma niveśanātR_2,005.005.2
abhyetya tvaramāṇaś ca rathābhyāśaṃ manīṣiṇaḥR_2,005.006.1
tato 'vatārayām āsa parigṛhya rathāt svayamR_2,005.006.2
sa cainaṃ praśritaṃ dṛṣṭvā saṃbhāṣyābhiprasādya caR_2,005.007.1
priyārhaṃ harṣayan rāmam ity uvāca purohitaḥR_2,005.007.2
prasannas te pitā rāma yauvarājyam avāpsyasiR_2,005.008.1
upavāsaṃ bhavān adya karotu saha sītayāR_2,005.008.2
prātas tvām abhiṣektā hi yauvarājye narādhipaḥR_2,005.009.1
pitā daśarathaḥ prītyā yayātiṃ nahuṣo yathāR_2,005.009.2
ity uktvā sa tadā rāmam upavāsaṃ yatavratamR_2,005.010.1
mantravat kārayām āsa vaidehyā sahitaṃ muniḥR_2,005.010.2
tato yathāvad rāmeṇa sa rājño gurur arcitaḥR_2,005.011.1
abhyanujñāpya kākutsthaṃ yayau rāmaniveśanātR_2,005.011.2
suhṛdbhis tatra rāmo 'pi tān anujñāpya sarvaśaḥR_2,005.012.1
sabhājito viveśātha tān anujñāpya sarvaśaḥR_2,005.012.2
hṛṣṭanārī narayutaṃ rāmaveśma tadā babhauR_2,005.013.1
yathā mattadvijagaṇaṃ praphullanalinaṃ saraḥR_2,005.013.2
sa rājabhavanaprakhyāt tasmād rāmaniveśanātR_2,005.014.1
nirgatya dadṛśe mārgaṃ vasiṣṭho janasaṃvṛtamR_2,005.014.2
vṛndavṛndair ayodhyāyāṃ rājamārgāḥ samantataḥR_2,005.015.1
babhūvur abhisaṃbādhāḥ kutūhalajanair vṛtāḥR_2,005.015.2
janavṛndormisaṃgharṣaharṣasvanavatas tadāR_2,005.016.1
babhūva rājamārgasya sāgarasyeva nisvanaḥR_2,005.016.2
siktasaṃmṛṣṭarathyā hi tad ahar vanamālinīR_2,005.017.1
āsīd ayodhyā nagarī samucchritagṛhadhvajāR_2,005.017.2
tadā hy ayodhyā nilayaḥ sastrībālābalo janaḥR_2,005.018.1
rāmābhiṣekam ākāṅkṣann ākāṅkṣann udayaṃ raveḥR_2,005.018.2
prajālaṃkārabhūtaṃ ca janasyānandavardhanamR_2,005.019.1
utsuko 'bhūj jano draṣṭuṃ tam ayodhyā mahotsavamR_2,005.019.2
evaṃ taṃ janasaṃbādhaṃ rājamārgaṃ purohitaḥR_2,005.020.1
vyūhann iva janaughaṃ taṃ śanai rāja kulaṃ yayauR_2,005.020.2
sitābhraśikharaprakhyaṃ prāsadam adhiruhya saḥR_2,005.021.1
samiyāya narendreṇa śakreṇeva bṛhaspatiḥR_2,005.021.2
tam āgatam abhiprekṣya hitvā rājāsanaṃ nṛpaḥR_2,005.022.1
papraccha sa ca tasmai tat kṛtam ity abhyavedayatR_2,005.022.2
guruṇā tv abhyanujñāto manujaughaṃ visṛjya tamR_2,005.023.1
viveśāntaḥpuraṃ rājā siṃho giriguhām ivaR_2,005.023.2
tad agryaveṣapramadājanākulaṃ mahendraveśmapratimaṃ niveśanamR_2,005.024.1
vyadīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥR_2,005.024.2
gate purohite rāmaḥ snāto niyatamānasaḥR_2,006.001.1
saha patnyā viśālākṣyā nārāyaṇam upāgamatR_2,006.001.2
pragṛhya śirasā pātrīṃ haviṣo vidhivat tadāR_2,006.002.1
mahate daivatāyājyaṃ juhāva jvalite 'naleR_2,006.002.2
śeṣaṃ ca haviṣas tasya prāśyāśāsyātmanaḥ priyamR_2,006.003.1
dhyāyan nārāyaṇaṃ devaṃ svāstīrṇe kuśasaṃstareR_2,006.003.2
vāgyataḥ saha vaidehyā bhūtvā niyatamānasaḥR_2,006.004.1
śrīmaty āyatane viṣṇoḥ śiśye naravarātmajaḥR_2,006.004.2
ekayāmāvaśiṣṭāyāṃ rātryāṃ prativibudhya saḥR_2,006.005.1
alaṃkāravidhiṃ kṛtsnaṃ kārayām āsa veśmanaḥR_2,006.005.2
tatra śṛṇvan sukhā vācaḥ sūtamāgadhabandināmR_2,006.006.1
pūrvāṃ saṃdhyām upāsīno jajāpa yatamānasaḥR_2,006.006.2
tuṣṭāva praṇataś caiva śirasā madhusūdanamR_2,006.007.1
vimalakṣaumasaṃvīto vācayām āsa ca dvijānR_2,006.007.2
teṣāṃ puṇyāhaghoṣo 'tha gambhīramadhuras tadāR_2,006.008.1
ayodhyāṃ pūrayām āsa tūryaghoṣānunāditaḥR_2,006.008.2
kṛtopavāsaṃ tu tadā vaidehyā saha rāghavamR_2,006.009.1
ayodhyā nilayaḥ śrutvā sarvaḥ pramudito janaḥR_2,006.009.2
tataḥ paurajanaḥ sarvaḥ śrutvā rāmābhiṣecanamR_2,006.010.1
prabhātāṃ rajanīṃ dṛṣṭvā cakre śobhāṃ parāṃ punaḥR_2,006.010.2
sitābhraśikharābheṣu devatāyataneṣu caR_2,006.011.1
catuṣpatheṣu rathyāsu caityeṣv aṭṭālakeṣu caR_2,006.011.2
nānāpaṇyasamṛddheṣu vaṇijām āpaṇeṣu caR_2,006.012.1
kuṭumbināṃ samṛddheṣu śrīmatsu bhavaneṣu caR_2,006.012.2
sabhāsu caiva sarvāsu vṛkṣeṣv ālakṣiteṣu caR_2,006.013.1
dhvajāḥ samucchritāś citrāḥ patākāś cābhavaṃs tadāR_2,006.013.2
naṭanartakasaṃghānāṃ gāyakānāṃ ca gāyatāmR_2,006.014.1
manaḥkarṇasukhā vācaḥ śuśruvuś ca tatas tataḥR_2,006.014.2
rāmābhiṣekayuktāś ca kathāś cakrur mitho janāḥR_2,006.015.1
rāmābhiṣeke saṃprāpte catvareṣu gṛheṣu caR_2,006.015.2
bālā api krīḍamānā gṛhadvāreṣu saṃghaśaḥR_2,006.016.1
rāmābhiṣekasaṃyuktāś cakrur eva mithaḥ kathāḥR_2,006.016.2
kṛtapuṣpopahāraś ca dhūpagandhādhivāsitaḥR_2,006.017.1
rājamārgaḥ kṛtaḥ śrīmān paurai rāmābhiṣecaneR_2,006.017.2
prakāśīkaraṇārthaṃ ca niśāgamanaśaṅkayāR_2,006.018.1
dīpavṛkṣāṃs tathā cakrur anu rathyāsu sarvaśaḥR_2,006.018.2
alaṃkāraṃ purasyaivaṃ kṛtvā tat puravāsinaḥR_2,006.019.1
ākāṅkṣamāṇā rāmasya yauvarājyābhiṣecanamR_2,006.019.2
sametya saṃghaśaḥ sarve catvareṣu sabhāsu caR_2,006.020.1
kathayanto mithas tatra praśaśaṃsur janādhipamR_2,006.020.2
aho mahātmā rājāyam ikṣvākukulanandanaḥR_2,006.021.1
jñātvā yo vṛddham ātmānaṃ rāmaṃ rājye 'bhiṣekṣyatiR_2,006.021.2
sarve hy anugṛhītāḥ sma yan no rāmo mahīpatiḥR_2,006.022.1
cirāya bhavitā goptā dṛṣṭalokaparāvaraḥR_2,006.022.2
anuddhatamanā vidvān dharmātmā bhrātṛvatsalaḥR_2,006.023.1
yathā ca bhrātṛṣu snigdhas tathāsmāsv api rāghavaḥR_2,006.023.2
ciraṃ jīvatu dharmātmā rājā daśaratho 'naghaḥR_2,006.024.1
yatprasādenābhiṣiktaṃ rāmaṃ drakṣyāmahe vayamR_2,006.024.2
evaṃvidhaṃ kathayatāṃ paurāṇāṃ śuśruvus tadāR_2,006.025.1
digbhyo 'pi śrutavṛttāntāḥ prāptā jānapadā janāḥR_2,006.025.2
te tu digbhyaḥ purīṃ prāptā draṣṭuṃ rāmābhiṣecanamR_2,006.026.1
rāmasya pūrayām āsuḥ purīṃ jānapadā janāḥR_2,006.026.2
janaughais tair visarpadbhiḥ śuśruve tatra niḥsvanaḥR_2,006.027.1
parvasūdīrṇavegasya sāgarasyeva niḥsvanaḥR_2,006.027.2
tatas tad indrakṣayasaṃnibhaṃ puraṃ didṛkṣubhir jānapadair upāgataiḥR_2,006.028.1
samantataḥ sasvanam ākulaṃ babhau samudrayādobhir ivārṇavodakamR_2,006.028.2
jñātidāsī yato jātā kaikeyyās tu sahoṣitāR_2,007.001.1
prāsādaṃ candrasaṃkāśam āruroha yadṛcchayāR_2,007.001.2
siktarājapathāṃ kṛtsnāṃ prakīrṇakamalotpalāmR_2,007.002.1
ayodhyāṃ mantharā tasmāt prāsādād anvavaikṣataR_2,007.002.2
patākābhir varārhābhir dhvajaiś ca samalaṃkṛtāmR_2,007.003.1
siktāṃ candanatoyaiś ca śiraḥsnātajanair vṛtāmR_2,007.003.2
avidūre sthitāṃ dṛṣṭvā dhātrīṃ papraccha mantharāR_2,007.004.1
uttamenābhisaṃyuktā harṣeṇārthaparā satīR_2,007.004.2
atimātraṃ praharṣo 'yaṃ kiṃ janasya ca śaṃsa meR_2,007.005.1
kārayiṣyati kiṃ vāpi saṃprahṛṣṭo mahīpatiḥR_2,007.005.2
vidīryamāṇā harṣeṇa dhātrī paramayā mudāR_2,007.006.1
ācacakṣe 'tha kubjāyai bhūyasīṃ rāghave śriyamR_2,007.006.2
śvaḥ puṣyeṇa jitakrodhaṃ yauvarājyena rāghavamR_2,007.007.1
rājā daśaratho rāmam abhiṣecayitānaghamR_2,007.007.2
dhātryās tu vacanaṃ śrutvā kubjā kṣipram amarṣitāR_2,007.008.1
kailāsa śikharākārāt prāsādād avarohataR_2,007.008.2
sā dahyamānā kopena mantharā pāpadarśinīR_2,007.009.1
śayānām etya kaikeyīm idaṃ vacanam abravītR_2,007.009.2
uttiṣṭha mūḍhe kiṃ śeṣe bhayaṃ tvām abhivartateR_2,007.010.1
upaplutamahaughena kim ātmānaṃ na budhyaseR_2,007.010.2
aniṣṭe subhagākāre saubhāgyena vikatthaseR_2,007.011.1
calaṃ hi tava saubhāgyaṃ nadyaḥ srota ivoṣṇageR_2,007.011.2
evam uktā tu kaikeyī ruṣṭayā paruṣaṃ vacaḥR_2,007.012.1
kubjayā pāpadarśinyā viṣādam agamat paramR_2,007.012.2
kaikeyī tv abravīt kubjāṃ kaccit kṣemaṃ na manthareR_2,007.013.1
viṣaṇṇavadanāṃ hi tvāṃ lakṣaye bhṛśaduḥkhitāmR_2,007.013.2
mantharā tu vacaḥ śrutvā kaikeyyā madhurākṣaramR_2,007.014.1
uvāca krodhasaṃyuktā vākyaṃ vākyaviśāradāR_2,007.014.2
sā viṣaṇṇatarā bhūtvā kubjā tasyā hitaiṣiṇīR_2,007.015.1
viṣādayantī provāca bhedayantī ca rāghavamR_2,007.015.2
akṣemaṃ sumahad devi pravṛttaṃ tvadvināśanamR_2,007.016.1
rāmaṃ daśaratho rājā yauvarājye 'bhiṣekṣyatiR_2,007.016.2
sāsmy agādhe bhaye magnā duḥkhaśokasamanvitāR_2,007.017.1
dahyamānānaleneva tvaddhitārtham ihāgatāR_2,007.017.2
tava duḥkhena kaikeyi mama duḥkhaṃ mahad bhavetR_2,007.018.1
tvadvṛddhau mama vṛddhiś ca bhaved atra na saṃśayaḥR_2,007.018.2
narādhipakule jātā mahiṣī tvaṃ mahīpateḥR_2,007.019.1
ugratvaṃ rājadharmāṇāṃ kathaṃ devi na budhyaseR_2,007.019.2
dharmavādī śaṭho bhartā ślakṣṇavādī ca dāruṇaḥR_2,007.020.1
śuddhabhāve na jānīṣe tenaivam atisaṃdhitāR_2,007.020.2
upasthitaṃ prayuñjānas tvayi sāntvam anarthakamR_2,007.021.1
arthenaivādya te bhartā kausalyāṃ yojayiṣyatiR_2,007.021.2
apavāhya sa duṣṭātmā bharataṃ tava bandhuṣuR_2,007.022.1
kālyaṃ sthāpayitā rāmaṃ rājye nihatakaṇṭakeR_2,007.022.2
śatruḥ patipravādena mātreva hitakāmyayāR_2,007.023.1
āśīviṣa ivāṅkena bāle paridhṛtas tvayāR_2,007.023.2
yathā hi kuryāt sarpo vā śatrur vā pratyupekṣitaḥR_2,007.024.1
rājñā daśarathenādya saputrā tvaṃ tathā kṛtāR_2,007.024.2
pāpenānṛtasāntvena bāle nityaṃ sukhociteR_2,007.025.1
rāmaṃ sthāpayatā rājye sānubandhā hatā hy asiR_2,007.025.2
sā prāptakālaṃ kaikeyi kṣipraṃ kuru hitaṃ tavaR_2,007.026.1
trāyasva putram ātmānaṃ māṃ ca vismayadarśaneR_2,007.026.2
mantharāyā vacaḥ śrutvā śayanāt sā śubhānanāR_2,007.027.1
ekam ābharaṇaṃ tasyai kubjāyai pradadau śubhamR_2,007.027.2
dattvā tv ābharaṇaṃ tasyai kubjāyai pramadottamāR_2,007.028.1
kaikeyī mantharāṃ hṛṣṭā punar evābravīd idamR_2,007.028.2
idaṃ tu manthare mahyam ākhyāsi paramaṃ priyamR_2,007.029.1
etan me priyam ākhyātuḥ kiṃ vā bhūyaḥ karomi teR_2,007.029.2
rāme vā bharate vāhaṃ viśeṣaṃ nopalakṣayeR_2,007.030.1
tasmāt tuṣṭāsmi yad rājā rāmaṃ rājye 'bhiṣekṣyatiR_2,007.030.2
na me paraṃ kiṃ cid itas tvayā punaḥ priyaṃ priyārhe suvacaṃ vaco varamR_2,007.031.1
tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇuR_2,007.031.2
mantharā tv abhyasūyyainām utsṛjyābharaṇaṃ ca tatR_2,008.001.1
uvācedaṃ tato vākyaṃ kopaduḥkhasamanvitāR_2,008.001.2
harṣaṃ kim idam asthāne kṛtavaty asi bāliśeR_2,008.002.1
śokasāgaramadhyastham ātmānaṃ nāvabudhyaseR_2,008.002.2
subhagā khalu kausalyā yasyāḥ putro 'bhiṣekṣyateR_2,008.003.1
yauvarājyena mahatā śvaḥ puṣyeṇa dvijottamaiḥR_2,008.003.2
prāptāṃ sumahatīṃ prītiṃ pratītāṃ tāṃ hatadviṣamR_2,008.004.1
upasthāsyasi kausalyāṃ dāsīva tvaṃ kṛtāñjaliḥR_2,008.004.2
hṛṣṭāḥ khalu bhaviṣyanti rāmasya paramāḥ striyaḥR_2,008.005.1
aprahṛṣṭā bhaviṣyanti snuṣās te bharatakṣayeR_2,008.005.2
tāṃ dṛṣṭvā paramaprītāṃ bruvantīṃ mantharāṃ tataḥR_2,008.006.1
rāmasyaiva guṇān devī kaikeyī praśaśaṃsa haR_2,008.006.2
dharmajño gurubhir dāntaḥ kṛtajñaḥ satyavāk śuciḥR_2,008.007.1
rāmo rājñaḥ suto jyeṣṭho yauvarājyam ato 'rhatiR_2,008.007.2
bhrātṝn bhṛtyāṃś ca dīrghāyuḥ pitṛvat pālayiṣyatiR_2,008.008.1
saṃtapyase kathaṃ kubje śrutvā rāmābhiṣecanamR_2,008.008.2
bharataś cāpi rāmasya dhruvaṃ varṣaśatāt paramR_2,008.009.1
pitṛpaitāmahaṃ rājyam avāpsyati nararṣabhaḥR_2,008.009.2
bhaviṣyati ca kalyāṇe kimarthaṃ paritapyaseR_2,008.010.1
kausalyāto 'tiriktaṃ ca sa tu śuśrūṣate hi māmR_2,008.010.2
kaikeyyā vacanaṃ śrutvā mantharā bhṛśaduḥkhitāR_2,008.011.1
dīrgham uṣṇaṃ viniḥśvasya kaikeyīm idam abravītR_2,008.011.2
anarthadarśinī maurkhyān nātmānam avabudhyaseR_2,008.012.1
śokavyasanavistīrṇe majjantī duḥkhasāgareR_2,008.012.2
bhavitā rāghavo rājā rāghavasya ca yaḥ sutaḥR_2,008.013.1
rājavaṃśāt tu bharataḥ kaikeyi parihāsyateR_2,008.013.2
na hi rājñaḥ sutāḥ sarve rājye tiṣṭhanti bhāminiR_2,008.014.1
sthāpyamāneṣu sarveṣu sumahān anayo bhavetR_2,008.014.2
tasmāj jyeṣṭhe hi kaikeyi rājyatantrāṇi pārthivāḥR_2,008.015.1
sthāpayanty anavadyāṅgi guṇavatsv itareṣv apiR_2,008.015.2
asāv atyantanirbhagnas tava putro bhaviṣyatiR_2,008.016.1
anāthavat sukhebhyaś ca rājavaṃśāc ca vatsaleR_2,008.016.2
sāhaṃ tvadarthe saṃprāptā tvaṃ tu māṃ nāvabudhyaseR_2,008.017.1
sapatnivṛddhau yā me tvaṃ pradeyaṃ dātum icchasiR_2,008.017.2
dhruvaṃ tu bharataṃ rāmaḥ prāpya rājyam akaṇṭakamR_2,008.018.1
deśāntaraṃ nāyayitā lokāntaram athāpi vāR_2,008.018.2
bāla eva hi mātulyaṃ bharato nāyitas tvayāR_2,008.019.1
saṃnikarṣāc ca sauhārdaṃ jāyate sthāvareṣv apiR_2,008.019.2
goptā hi rāmaṃ saumitrir lakṣmaṇaṃ cāpi rāghavaḥR_2,008.020.1
aśvinor iva saubhrātraṃ tayor lokeṣu viśrutamR_2,008.020.2
tasmān na lakṣmaṇe rāmaḥ pāpaṃ kiṃ cit kariṣyatiR_2,008.021.1
rāmas tu bharate pāpaṃ kuryād iti na saṃśayaḥR_2,008.021.2
tasmād rājagṛhād eva vanaṃ gacchatu te sutaḥR_2,008.022.1
etad dhi rocate mahyaṃ bhṛśaṃ cāpi hitaṃ tavaR_2,008.022.2
evaṃ te jñātipakṣasya śreyaś caiva bhaviṣyatiR_2,008.023.1
yadi ced bharato dharmāt pitryaṃ rājyam avāpsyatiR_2,008.023.2
sa te sukhocito bālo rāmasya sahajo ripuḥR_2,008.024.1
samṛddhārthasya naṣṭārtho jīviṣyati kathaṃ vaśeR_2,008.024.2
abhidrutam ivāraṇye siṃhena gajayūthapamR_2,008.025.1
pracchādyamānaṃ rāmeṇa bharataṃ trātum arhasiR_2,008.025.2
darpān nirākṛtā pūrvaṃ tvayā saubhāgyavattayāR_2,008.026.1
rāmamātā sapatnī te kathaṃ vairaṃ na yātayetR_2,008.026.2
yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyatiR_2,008.027.1
ato hi saṃcintaya rājyam ātmaje parasya cādyaiva vivāsakāraṇamR_2,008.027.2
evam uktā tu kaikeyī krodhena jvalitānanāR_2,009.001.1
dīrgham uṣṇaṃ viniḥśvasya mantharām idam abravītR_2,009.001.2
adya rāmam itaḥ kṣipraṃ vanaṃ prasthāpayāmy ahamR_2,009.002.1
yauvarājyena bharataṃ kṣipram evābhiṣecayeR_2,009.002.2
idaṃ tv idānīṃ saṃpaśya kenopāyena manthareR_2,009.003.1
bharataḥ prāpnuyād rājyaṃ na tu rāmaḥ kathaṃ canaR_2,009.003.2
evam uktā tayā devyā mantharā pāpadarśinīR_2,009.004.1
rāmārtham upahiṃsantī kaikeyīm idam abravītR_2,009.004.2
hantedānīṃ pravakṣyāmi kaikeyi śrūyatāṃ ca meR_2,009.005.1
yathā te bharato rājyaṃ putraḥ prāpsyati kevalamR_2,009.005.2
śrutvaivaṃ vacanaṃ tasyā mantharāyās tu kaikayīR_2,009.006.1
kiṃ cid utthāya śayanāt svāstīrṇād idam abravītR_2,009.006.2
kathaya tvaṃ mamopāyaṃ kenopāyena manthareR_2,009.007.1
bharataḥ prāpnuyād rājyaṃ na tu rāmaḥ kathaṃ canaR_2,009.007.2
evam uktā tayā devyā mantharā pāpadarśinīR_2,009.008.1
rāmārtham upahiṃsantī kubjā vacanam abravītR_2,009.008.2
tava devāsure yuddhe saha rājarṣibhiḥ patiḥR_2,009.009.1
agacchat tvām upādāya devarājasya sāhyakṛtR_2,009.009.2
diśam āsthāya kaikeyi dakṣiṇāṃ daṇḍakān pratiR_2,009.010.1
vaijayantam iti khyātaṃ puraṃ yatra timidhvajaḥR_2,009.010.2
sa śambara iti khyātaḥ śatamāyo mahāsuraḥR_2,009.011.1
dadau śakrasya saṃgrāmaṃ devasaṃghair anirjitaḥR_2,009.011.2
tasmin mahati saṃgrāme rājā daśarathas tadāR_2,009.012.1
apavāhya tvayā devi saṃgrāmān naṣṭacetanaḥR_2,009.012.2
tatrāpi vikṣataḥ śastraiḥ patis te rakṣitas tvayāR_2,009.013.1
tuṣṭena tena dattau te dvau varau śubhadarśaneR_2,009.013.2
gṛhṇīyām iti tat tena tathety uktaṃ mahātmanāR_2,009.014.1
anabhijñā hy ahaṃ devi tvayaiva kathitaṃ purāR_2,009.014.2
tau varau yāca bhartāraṃ bharatasyābhiṣecanamR_2,009.015.1
pravrājanaṃ ca rāmasya tvaṃ varṣāṇi caturdaśaR_2,009.015.2
śeṣvānantarhitāyāṃ tvaṃ bhūmau malinavāsinīR_2,009.016.1
mā smainaṃ pratyudīkṣethā mā cainam abhibhāṣathāḥR_2,009.016.2
dayitā tvaṃ sadā bhartur atra me nāsti saṃśayaḥR_2,009.017.1
tvatkṛte ca mahārājo viśed api hutāśanamR_2,009.017.2
na tvāṃ krodhayituṃ śakto na kruddhāṃ pratyudīkṣitumR_2,009.018.1
tava priyārthaṃ rājā hi prāṇān api parityajetR_2,009.018.2
na hy atikramituṃ śaktas tava vākyaṃ mahīpatiḥR_2,009.019.1
mandasvabhāve budhyasva saubhāgyabalam ātmanaḥR_2,009.019.2
maṇimuktāsuvarṇāni ratnāni vividhāni caR_2,009.020.1
dadyād daśaratho rājā mā sma teṣu manaḥ kṛthāḥR_2,009.020.2
yau tau devāsure yuddhe varau daśaratho 'dadātR_2,009.021.1
tau smāraya mahābhāge so 'rtho mā tvām atikrametR_2,009.021.2
yadā tu te varaṃ dadyāt svayam utthāpya rāghavaḥR_2,009.022.1
vyavasthāpya mahārājaṃ tvam imaṃ vṛṇuyā varamR_2,009.022.2
rāmaṃ pravrājayāraṇye nava varṣāṇi pañca caR_2,009.023.1
bharataḥ kriyatāṃ rājā pṛthivyāṃ pārthivarṣabhaḥR_2,009.023.2
evaṃ pravrājitaś caiva rāmo 'rāmo bhaviṣyatiR_2,009.024.1
bharataś ca hatāmitras tava rājā bhaviṣyatiR_2,009.024.2
tena kālena putras te kṛtamūlo bhaviṣyatiR_2,009.025.1
saṃgṛhītamanuṣyaś ca suhṛdbhiḥ sārdham ātmavānR_2,009.025.2
prāptakālaṃ tu te manye rājānaṃ vītasādhvasāR_2,009.026.1
rāmābhiṣekasaṃkalpān nigṛhya vinivartayaR_2,009.026.2
anartham artharūpeṇa grāhitā sā tatas tayāR_2,009.027.1
hṛṣṭā pratītā kaikeyī mantharām idam abravītR_2,009.027.2
kubje tvāṃ nābhijānāmi śreṣṭhāṃ śreṣṭhābhidhāyinīmR_2,009.028.1
pṛthivyām asi kubjānām uttamā buddhiniścayeR_2,009.028.2
tvam eva tu mamārtheṣu nityayuktā hitaiṣiṇīR_2,009.029.1
nāhaṃ samavabudhyeyaṃ kubje rājñaś cikīrṣitamR_2,009.029.2
santi duḥsaṃsthitāḥ kubjā vakrāḥ paramapāpikāḥR_2,009.030.1
tvaṃ padmam iva vātena saṃnatā priyadarśanāR_2,009.030.2
uras te 'bhiniviṣṭaṃ vai yāvat skandhāt samunnatamR_2,009.031.1
adhastāc codaraṃ śāntaṃ sunābham iva lajjitamR_2,009.031.2
jaghanaṃ tava nirghuṣṭaṃ raśanādāmaśobhitamR_2,009.032.1
jaṅghe bhṛśam upanyaste pādau cāpy āyatāv ubhauR_2,009.032.2
tvam āyatābhyāṃ sakthibhyāṃ manthare kṣaumavāsiniR_2,009.033.1
agrato mama gacchantī rājahaṃsīva rājaseR_2,009.033.2
tavedaṃ sthagu yad dīrghaṃ rathaghoṇam ivāyatamR_2,009.034.1
matayaḥ kṣatravidyāś ca māyāś cātra vasanti teR_2,009.034.2
atra te pratimokṣyāmi mālāṃ kubje hiraṇmayīmR_2,009.035.1
abhiṣikte ca bharate rāghave ca vanaṃ gateR_2,009.035.2
jātyena ca suvarṇena suniṣṭaptena sundariR_2,009.036.1
labdhārthā ca pratītā ca lepayiṣyāmi te sthaguR_2,009.036.2
mukhe ca tilakaṃ citraṃ jātarūpamayaṃ śubhamR_2,009.037.1
kārayiṣyāmi te kubje śubhāny ābharaṇāni caR_2,009.037.2
candram āhvayamānena mukhenāpratimānanāR_2,009.038.1
gamiṣyasi gatiṃ mukhyāṃ garvayantī dviṣajjanamR_2,009.038.2
tavāpi kubjāḥ kubjāyāḥ sarvābharaṇabhūṣitāḥR_2,009.039.1
pādau paricariṣyanti yathaiva tvaṃ sadā mamaR_2,009.039.2
iti praśasyamānā sā kaikeyīm idam abravītR_2,009.040.1
śayānāṃ śayane śubhre vedyām agniśikhām ivaR_2,009.040.2
gatodake setubandho na kalyāṇi vidhīyateR_2,009.041.1
uttiṣṭha kuru kalyāṇaṃ rājānam anudarśayaR_2,009.041.2
tathā protsāhitā devī gatvā mantharayā sahaR_2,009.042.1
krodhāgāraṃ viśālākṣī saubhāgyamadagarvitāR_2,009.042.2
anekaśatasāhasraṃ muktāhāraṃ varāṅganāR_2,009.043.1
avamucya varārhāṇi śubhāny ābharaṇāni caR_2,009.043.2
tato hemopamā tatra kubjā vākyaṃ vaśaṃ gatāR_2,009.044.1
saṃviśya bhūmau kaikeyī mantharām idam abravītR_2,009.044.2
iha vā māṃ mṛtāṃ kubje nṛpāyāvedayiṣyasiR_2,009.045.1
vanaṃ tu rāghave prāpte bharataḥ prāpsyati kṣitimR_2,009.045.2
athaitad uktvā vacanaṃ sudāruṇaṃ nidhāya sarvābharaṇāni bhāminīR_2,009.046.1
asaṃvṛtām āstaraṇena medinīṃ tadādhiśiśye patiteva kinnarīR_2,009.046.2
udīrṇasaṃrambhatamovṛtānanā tathāvamuktottamamālyabhūṣaṇāR_2,009.047.1
narendrapatnī vimanā babhūva sā tamovṛtā dyaur iva magnatārakāR_2,009.047.2
ājñāpya tu mahārājo rāghavasyābhiṣecanamR_2,010.001.1
priyārhāṃ priyam ākhyātuṃ viveśāntaḥpuraṃ vaśīR_2,010.001.2
tāṃ tatra patitāṃ bhūmau śayānām atathocitāmR_2,010.002.1
pratapta iva duḥkhena so 'paśyaj jagatīpatiḥR_2,010.002.2
sa vṛddhas taruṇīṃ bhāryāṃ prāṇebhyo 'pi garīyasīmR_2,010.003.1
apāpaḥ pāpasaṃkalpāṃ dadarśa dharaṇītaleR_2,010.003.2
kareṇum iva digdhena viddhāṃ mṛgayuṇā vaneR_2,010.004.1
mahāgaja ivāraṇye snehāt parimamarśa tāmR_2,010.004.2
parimṛśya ca pāṇibhyām abhisaṃtrastacetanaḥR_2,010.005.1
kāmī kamalapatrākṣīm uvāca vanitām idamR_2,010.005.2
na te 'ham abhijānāmi krodham ātmani saṃśritamR_2,010.006.1
devi kenābhiyuktāsi kena vāsi vimānitāR_2,010.006.2
bhūmau śeṣe kimarthaṃ tvaṃ mayi kalyāṇa cetasiR_2,010.007.1
bhūtopahatacitteva mama cittapramāthinīR_2,010.007.2
santi me kuśalā vaidyā abhituṣṭāś ca sarvaśaḥR_2,010.008.1
sukhitāṃ tvāṃ kariṣyanti vyādhim ācakṣva bhāminiR_2,010.008.2
kasya vā te priyaṃ kāryaṃ kena vā vipriyaṃ kṛtamR_2,010.009.1
kaḥ priyaṃ labhatām adya ko vā sumahad apriyamR_2,010.009.2
avadhyo vadhyatāṃ ko vā vadhyaḥ ko vā vimucyatāmR_2,010.010.1
daridraḥ ko bhavatv āḍhyo dravyavān vāpy akiṃcanaḥR_2,010.010.2
ahaṃ caiva madīyāś ca sarve tava vaśānugāḥR_2,010.011.1
na te kaṃ cid abhiprāyaṃ vyāhantum aham utsaheR_2,010.011.2
ātmano jīvitenāpi brūhi yan manasecchasiR_2,010.012.1
yāvad āvartate cakraṃ tāvatī me vasuṃdharāR_2,010.012.2
tathoktā sā samāśvastā vaktukāmā tad apriyamR_2,010.013.1
paripīḍayituṃ bhūyo bhartāram upacakrameR_2,010.013.2
nāsmi viprakṛtā deva kena cin na vimānitāR_2,010.014.1
abhiprāyas tu me kaś cit tam icchāmi tvayā kṛtamR_2,010.014.2
pratijñāṃ pratijānīṣva yadi tvaṃ kartum icchasiR_2,010.015.1
atha tad vyāhariṣyāmi yad abhiprārthitaṃ mayāR_2,010.015.2
evam uktas tayā rājā priyayā strīvaśaṃ gataḥR_2,010.016.1
tām uvāca mahātejāḥ kaikeyīm īṣadutsmitaḥR_2,010.016.2
avalipte na jānāsi tvattaḥ priyataro mamaR_2,010.017.1
manujo manujavyāghrād rāmād anyo na vidyateR_2,010.017.2
bhadre hṛdayam apy etad anumṛśśyoddharasva meR_2,010.018.1
etat samīkṣya kaikeyi brūhi yat sādhu manyaseR_2,010.018.2
balam ātmani paśyantī na māṃ śaṅkitum arhasiR_2,010.019.1
kariṣyāmi tava prītiṃ sukṛtenāpi te śapeR_2,010.019.2
tena vākyena saṃhṛṣṭā tam abhiprāyam ātmanaḥR_2,010.020.1
vyājahāra mahāghoram abhyāgatam ivāntakamR_2,010.020.2
yathākrameṇa śapasi varaṃ mama dadāsi caR_2,010.021.1
tac chṛṇvantu trayastriṃśad devāḥ sendrapurogamāḥR_2,010.021.2
candrādityau nabhaś caiva grahā rātryahanī diśaḥR_2,010.022.1
jagac ca pṛthivī caiva sagandharvā sarākṣasāR_2,010.022.2
niśācarāṇi bhūtāni gṛheṣu gṛhadevatāḥR_2,010.023.1
yāni cānyāni bhūtāni jānīyur bhāṣitaṃ tavaR_2,010.023.2
satyasaṃdho mahātejā dharmajñaḥ susamāhitaḥR_2,010.024.1
varaṃ mama dadāty eṣa tan me śṛṇvantu devatāḥR_2,010.024.2
iti devī maheṣvāsaṃ parigṛhyābhiśasya caR_2,010.025.1
tataḥ param uvācedaṃ varadaṃ kāmamohitamR_2,010.025.2
varau yau me tvayā deva tadā dattau mahīpateR_2,010.026.1
tau tāvad aham adyaiva vakṣyāmi śṛṇu me vacaḥR_2,010.026.2
abhiṣeka samārambho rāghavasyopakalpitaḥR_2,010.027.1
anenaivābhiṣekeṇa bharato me 'bhiṣicyatāmR_2,010.027.2
nava pañca ca varṣāṇi daṇḍakāraṇyam āśritaḥR_2,010.028.1
cīrājinajaṭādhārī rāmo bhavatu tāpasaḥR_2,010.028.2
bharato bhajatām adya yauvarājyam akaṇṭakamR_2,010.029.1
adya caiva hi paśyeyaṃ prayāntaṃ rāghavaṃ vaneR_2,010.029.2
tataḥ śrutvā mahārājaḥ kaikeyyā dāruṇaṃ vacaḥR_2,010.030.1
vyathito viklavaś caiva vyāghrīṃ dṛṣṭvā yathā mṛgaḥR_2,010.030.2
aho dhig iti sāmarṣo vācam uktvā narādhipaḥR_2,010.031.1
moham āpedivān bhūyaḥ śokopahatacetanaḥR_2,010.031.2
cireṇa tu nṛpaḥ saṃjñāṃ pratilabhya suduḥkhitaḥR_2,010.032.1
kaikeyīm abravīt kruddhaḥ pradahann iva cakṣuṣāR_2,010.032.2
nṛśaṃse duṣṭacāritre kulasyāsya vināśiniR_2,010.033.1
kiṃ kṛtaṃ tava rāmeṇa pāpe pāpaṃ mayāpi vāR_2,010.033.2
sadā te jananī tulyāṃ vṛttiṃ vahati rāghavaḥR_2,010.034.1
tasyaiva tvam anarthāya kiṃnimittam ihodyatāR_2,010.034.2
tvaṃ mayātmavināśāya bhavanaṃ svaṃ praveśitāR_2,010.035.1
avijñānān nṛpasutā vyālī tīkṣṇaviṣā yathāR_2,010.035.2
jīvaloko yadā sarvo rāmasyeha guṇastavamR_2,010.036.1
aparādhaṃ kam uddiśya tyakṣyāmīṣṭam ahaṃ sutamR_2,010.036.2
kausalyāṃ vā sumitrāṃ vā tyajeyam api vā śriyamR_2,010.037.1
jīvitaṃ vātmano rāmaṃ na tv eva pitṛvatsalamR_2,010.037.2
parā bhavati me prītir dṛṣṭvā tanayam agrajamR_2,010.038.1
apaśyatas tu me rāmaṃ naṣṭā bhavati cetanāR_2,010.038.2
tiṣṭhel loko vinā sūryaṃ sasyaṃ vā salilaṃ vināR_2,010.039.1
na tu rāmaṃ vinā dehe tiṣṭhet tu mama jīvitamR_2,010.039.2
tad alaṃ tyajyatām eṣa niścayaḥ pāpaniścayeR_2,010.040.1
api te caraṇau mūrdhnā spṛśāmy eṣa prasīda meR_2,010.040.2
sa bhūmipālo vilapann anāthavat striyā gṛhīto dṛhaye 'timātratāR_2,010.041.1
papāta devyāś caraṇau prasāritāv ubhāv asaṃspṛśya yathāturas tathāR_2,010.041.2
atadarhaṃ mahārājaṃ śayānam atathocitamR_2,011.001.1
yayātim iva puṇyānte devalokāt paricyutamR_2,011.001.2
anartharūpā siddhārthā abhītā bhayadarśinīR_2,011.002.1
punar ākārayām āsa tam eva varam aṅganāR_2,011.002.2
tvaṃ katthase mahārāja satyavādī dṛḍhavrataḥR_2,011.003.1
mama cemaṃ varaṃ kasmād vidhārayitum icchasiR_2,011.003.2
evam uktas tu kaikeyyā rājā daśarathas tadāR_2,011.004.1
pratyuvāca tataḥ kruddho muhūrtaṃ vihvalann ivaR_2,011.004.2
mṛte mayi gate rāme vanaṃ manujapuṃgaveR_2,011.005.1
hantānārye mamāmitre rāmaḥ pravrājito vanamR_2,011.005.2
yadi satyaṃ bravīmy etat tad asatyaṃ bhaviṣyatiR_2,011.006.1
akīrtir atulā loke dhruvaṃ paribhavaś ca meR_2,011.006.2
tathā vilapatas tasya paribhramitacetasaḥR_2,011.007.1
astam abhyagamat sūryo rajanī cābhyavartataR_2,011.007.2
sa triyāmā tathārtasya candramaṇḍalamaṇḍitāR_2,011.008.1
rājño vilapamānasya na vyabhāsata śarvarīR_2,011.008.2
tathaivoṣṇaṃ viniḥśvasya vṛddho daśaratho nṛpaḥR_2,011.009.1
vilalāpārtavad duḥkhaṃ gaganāsaktalocanaḥR_2,011.009.2
atha vā gamyatāṃ śīghraṃ nāham icchāmi nirghṛṇāmR_2,011.010.1
nṛśaṃsāṃ kaikeyīṃ draṣṭuṃ yatkṛte vyasanaṃ mahatR_2,011.010.2
evam uktvā tato rājā kaikeyīṃ saṃyatāñjaliḥR_2,011.011.1
prasādayām āsa punaḥ kaikeyīṃ cedam abravītR_2,011.011.2
sādhuvṛttasya dīnasya tvadgatasya gatāyuṣaḥR_2,011.012.1
prasādaḥ kriyatāṃ devi bhadre rājño viśeṣataḥR_2,011.012.2
śūnyena khalu suśroṇi mayedaṃ samudāhṛtamR_2,011.013.1
kuru sādhu prasādaṃ me bāle sahṛdayā hy asiR_2,011.013.2
viśuddhabhāvasya hi duṣṭabhāvā tāmrekṣaṇasyāśrukalasya rājñaḥR_2,011.014.1
śrutvā vicitraṃ karuṇaṃ vilāpaṃ bhartur nṛśaṃsā na cakāra vākyamR_2,011.014.2
tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīmR_2,011.015.1
samīkṣya putrasya vivāsanaṃ prati kṣitau visaṃjño nipapāta duḥkhitaḥR_2,011.015.2
putraśokārditaṃ pāpā visaṃjñaṃ patitaṃ bhuviR_2,012.001.1
viveṣṭamānam udīkṣya saikṣvākam idam abravītR_2,012.001.2
pāpaṃ kṛtveva kim idaṃ mama saṃśrutya saṃśravamR_2,012.002.1
śeṣe kṣititale sannaḥ sthityāṃ sthātuṃ tvam arhasiR_2,012.002.2
āhuḥ satyaṃ hi paramaṃ dharmaṃ dharmavido janāḥR_2,012.003.1
satyam āśritya hi mayā tvaṃ ca dharmaṃ pracoditaḥR_2,012.003.2
saṃśrutya śaibyaḥ śyenāya svāṃ tanuṃ jagatīpatiḥR_2,012.004.1
pradāya pakṣiṇo rājañ jagāma gatim uttamāmR_2,012.004.2
tatha hy alarkas tejasvī brāhmaṇe vedapārageR_2,012.005.1
yācamāne svake netre uddhṛtyāvimanā dadauR_2,012.005.2
saritāṃ tu patiḥ svalpāṃ maryādāṃ satyam anvitaḥR_2,012.006.1
satyānurodhāt samaye velāṃ khāṃ nātivartateR_2,012.006.2
samayaṃ ca mamāryemaṃ yadi tvaṃ na kariṣyasiR_2,012.007.1
agratas te parityaktā parityakṣyāmi jīvitamR_2,012.007.2
evaṃ pracodito rājā kaikeyyā nirviśaṅkayāR_2,012.008.1
nāśakat pāśam unmoktuṃ balir indrakṛtaṃ yathāR_2,012.008.2
udbhrāntahṛdayaś cāpi vivarṇavanado 'bhavatR_2,012.009.1
sa dhuryo vai parispandan yugacakrāntaraṃ yathāR_2,012.009.2
vihvalābhyāṃ ca netrābhyām apaśyann iva bhūmipaḥR_2,012.010.1
kṛcchrād dhairyeṇa saṃstabhya kaikeyīm idam abravītR_2,012.010.2
yas te mantrakṛtaḥ pāṇir agnau pāpe mayā dhṛtaḥR_2,012.011.1
taṃ tyajāmi svajaṃ caiva tava putraṃ saha tvayāR_2,012.011.2
tataḥ pāpasamācārā kaikeyī pārthivaṃ punaḥR_2,012.012.1
uvāca paruṣaṃ vākyaṃ vākyajñā roṣamūrchitāR_2,012.012.2
kim idaṃ bhāṣase rājan vākyaṃ gararujopamamR_2,012.013.1
ānāyayitum akliṣṭaṃ putraṃ rāmam ihārhasiR_2,012.013.2
sthāpya rājye mama sutaṃ kṛtvā rāmaṃ vanecaramR_2,012.014.1
niḥsapatnāṃ ca māṃ kṛtvā kṛtakṛtyo bhaviṣyasiR_2,012.014.2
sa nunna iva tīkṣeṇa pratodena hayottamaḥR_2,012.015.1
rājā pradocito 'bhīkṣṇaṃ kaikeyīm idam abravītR_2,012.015.2
dharmabandhena baddho 'smi naṣṭā ca mama cetanāR_2,012.016.1
jyeṣṭhaṃ putraṃ priyaṃ rāmaṃ draṣṭum icchāmi dhārmikamR_2,012.016.2
iti rājño vacaḥ śrutvā kaikeyī tadanantaramR_2,012.017.1
svayam evābravīt sūtaṃ gaccha tvaṃ rāmam ānayaR_2,012.017.2
tataḥ sa rājā taṃ sūtaṃ sannaharṣaḥ sutaṃ pratiR_2,012.018.1
śokāraktekṣaṇaḥ śrīmān udvīkṣyovāca dhārmikaḥR_2,012.018.2
sumantraḥ karuṇaṃ śrutvā dṛṣṭvā dīnaṃ ca pārthivamR_2,012.019.1
pragṛhītāñjaliḥ kiṃ cit tasmād deśād apākramanR_2,012.019.2
yadā vaktuṃ svayaṃ dainyān na śaśāka mahīpatiḥR_2,012.020.1
tadā sumantraṃ mantrajñā kaikeyī pratyuvāca haR_2,012.020.2
sumantra rāmaṃ drakṣyāmi śīghram ānaya sundaramR_2,012.021.1
sa manyamānaḥ kalyāṇaṃ hṛdayena nananda caR_2,012.021.2
sumantraś cintayām āsa tvaritaṃ coditas tayāR_2,012.022.1
vyaktaṃ rāmo 'bhiṣekārtham ihāyāsyati dharmavitR_2,012.022.2
iti sūto matiṃ kṛtvā harṣeṇa mahatā punaḥR_2,012.023.1
nirjagāma mahātejā rāghavasya didṛkṣayāR_2,012.023.2
tataḥ purastāt sahasā vinirgato mahīpatīn dvāragatān vilokayanR_2,012.024.1
dadarśa paurān vividhān mahādhanān upasthitān dvāram upetya viṣṭhitānR_2,012.024.2
te tu tāṃ rajanīm uṣya brāhmaṇā vedapāragāḥR_2,013.001.1
upatasthur upasthānaṃ saharājapurohitāḥR_2,013.001.2
amātyā balamukhyāś ca mukhyā ye nigamasya caR_2,013.002.1
rāghavasyābhiṣekārthe prīyamāṇās tu saṃgatāḥR_2,013.002.2
udite vimale sūrye puṣye cābhyāgate 'haniR_2,013.003.1
abhiṣekāya rāmasya dvijendrair upakalpitamR_2,013.003.2
kāñcanā jalakumbhāś ca bhadrapīṭhaṃ svalaṃkṛtamR_2,013.004.1
rāmaś ca samyagāstīrṇo bhāsvarā vyāghracarmaṇāR_2,013.004.2
gaṅgāyamunayoḥ puṇyāt saṃgamād āhṛtaṃ jalamR_2,013.005.1
yāś cānyāḥ saritaḥ puṇyā hradāḥ kūpāḥ sarāṃsi caR_2,013.005.2
prāgvāhāś cordhvavāhāś ca tiryagvāhāḥ samāhitāḥR_2,013.006.1
tābhyaś caivāhṛtaṃ toyaṃ samudrebhyaś ca sarvaśaḥR_2,013.006.2
salājāḥ kṣīribhiś channā ghaṭāḥ kāñcanarājatāḥR_2,013.007.1
padmotpalayutā bhānti pūrṇāḥ paramavāriṇāR_2,013.007.2
candrāṃśuvikacaprakhyaṃ pāṇḍuraṃ ratnabhūṣitamR_2,013.008.1
sajjaṃ tiṣṭhati rāmasya vālavyajanam uttamamR_2,013.008.2
candramaṇḍalasaṃkāśam ātapatraṃ ca pāṇḍuramR_2,013.009.1
sajjaṃ dyutikaraṃ śrīmad abhiṣekapuraskṛtamR_2,013.009.2
pāṇḍuraś ca vṛṣaḥ sajjaḥ pāṇḍurāśvaś ca susthitaḥR_2,013.010.1
prasrutaś ca gajaḥ śrīmān aupavāhyaḥ pratīkṣateR_2,013.010.2
aṣṭau kanyāś ca maṅgalyāḥ sarvābharaṇabhūṣitāḥR_2,013.011.1
vāditrāṇi ca sarvāṇi bandinaś ca tathāpareR_2,013.011.2
ikṣvākūṇāṃ yathā rājye saṃbhriyetābhiṣecanamR_2,013.012.1
tathā jātīyām ādāya rājaputrābhiṣecanamR_2,013.012.2
te rājavacanāt tatra samavetā mahīpatimR_2,013.013.1
apaśyanto 'bruvan ko nu rājño naḥ prativedayetR_2,013.013.2
na paśyāmaś ca rājānam uditaś ca divākaraḥR_2,013.014.1
yauvarājyābhiṣekaś ca sajjo rāmasya dhīmataḥR_2,013.014.2
iti teṣu bruvāṇeṣu sārvabhaumān mahīpatīnR_2,013.015.1
abravīt tān idaṃ sarvān sumantro rājasatkṛtaḥR_2,013.015.2
ayaṃ pṛcchāmi vacanāt sukham āyuṣmatām ahamR_2,013.016.1
rājñaḥ saṃpratibuddhasya yac cāgamanakāraṇamR_2,013.016.2
ity uktvāntaḥpuradvāram ājagāma purāṇavitR_2,013.017.1
āśīrbhir guṇayuktābhir abhituṣṭāva rāghavamR_2,013.017.2
gatā bhagavatī rātrirahaḥ śivam upasthitamR_2,013.018.1
budhyasva nṛpaśārdūla kuru kāryam anantaramR_2,013.018.2
brāhmaṇā balamukhyāś ca naigamāś cāgatā nṛpaR_2,013.019.1
darśanaṃ pratikāṅkṣante pratibudhyasva rāghavaR_2,013.019.2
stuvantaṃ taṃ tadā sūtaṃ sumantraṃ mantrakovidamR_2,013.020.1
pratibudhya tato rājā idaṃ vacanam abravītR_2,013.020.2
na caiva saṃprasuto 'ham ānayed āśu rāghavamR_2,013.021.1
iti rājā daśarathaḥ sūtaṃ tatrānvaśāt punaḥR_2,013.021.2
sa rājavacanaṃ śrutvā śirasā pratipūjya tamR_2,013.022.1
nirjagāma nṛpāvāsān manyamānaḥ priyaṃ mahatR_2,013.022.2
prapanno rājamārgaṃ ca patākā dhvajaśobhitamR_2,013.023.1
sa sūtas tatra śuśrāva rāmādhikaraṇāḥ kathāḥR_2,013.023.2
tato dadarśa ruciraṃ kailāsasadṛśaprabhamR_2,013.024.1
rāmaveśma sumantras tu śakraveśmasamaprabhamR_2,013.024.2
mahākapāṭapihitaṃ vitardiśataśobhitamR_2,013.025.1
kāñcanapratimaikāgraṃ maṇividrumatoraṇamR_2,013.025.2
śāradābhraghanaprakhyaṃ dīptaṃ meruguhopamamR_2,013.026.1
dāmabhir varamālyānāṃ sumahadbhir alaṃkṛtamR_2,013.026.2
sa vājiyuktena rathena sārathir narākulaṃ rājakulaṃ vilokayanR_2,013.027.1
tataḥ samāsādya mahādhanaṃ mahat prahṛṣṭaromā sa babhūva sārathiḥR_2,013.027.2
tad adrikūṭācalameghasaṃnibhaṃ mahāvimānottamaveśmasaṃghavatR_2,013.028.1
avāryamāṇaḥ praviveśa sārathiḥ prabhūtaratnaṃ makaro yathārṇavamR_2,013.028.2
sa tad antaḥpuradvāraṃ samatītya janākulamR_2,014.001.1
praviviktāṃ tataḥ kakṣyām āsasāda purāṇavitR_2,014.001.2
prāsakārmukabibhradbhir yuvabhir mṛṣṭakuṇḍalaiḥR_2,014.002.1
apramādibhir ekāgraiḥ svanuraktair adhiṣṭhitāmR_2,014.002.2
tatra kāṣāyiṇo vṛddhān vetrapāṇīn svalaṃkṛtānR_2,014.003.1
dadarśa viṣṭhitān dvāri stryadhyakṣān susamāhitānR_2,014.003.2
te samīkṣya samāyāntaṃ rāmapriyacikīrṣavaḥR_2,014.004.1
sahabhāryāya rāmāya kṣipram evācacakṣireR_2,014.004.2
prativeditam ājñāya sūtam abhyantaraṃ pituḥR_2,014.005.1
tatraivānāyayām āsa rāghavaḥ priyakāmyayāR_2,014.005.2
taṃ vaiśravaṇasaṃkāśam upaviṣṭaṃ svalaṃkṛtamR_2,014.006.1
dādarśa sūtaḥ paryaṅke sauvaṇo sottaracchadeR_2,014.006.2
varāharudhirābheṇa śucinā ca sugandhināR_2,014.007.1
anuliptaṃ parārdhyena candanena paraṃtapamR_2,014.007.2
sthitayā pārśvataś cāpi vālavyajanahastayāR_2,014.008.1
upetaṃ sītayā bhūyaś citrayā śaśinaṃ yathāR_2,014.008.2
taṃ tapantam ivādityam upapannaṃ svatejasāR_2,014.009.1
vavande varadaṃ bandī niyamajño vinītavatR_2,014.009.2
prāñjalis tu sukhaṃ pṛṣṭvā vihāraśayanāsaneR_2,014.010.1
rājaputram uvācedaṃ sumantro rājasatkṛtaḥR_2,014.010.2
kausalyā suprabhā deva pitā tvaṃ draṣṭum icchatiR_2,014.011.1
mahiṣyā saha kaikeyyā gamyatāṃ tatra māciramR_2,014.011.2
evam uktas tu saṃhṛṣṭo narasiṃho mahādyutiḥR_2,014.012.1
tataḥ saṃmānayām āsa sītām idam uvāca haR_2,014.012.2
devi devaś ca devī ca samāgamya madantareR_2,014.013.1
mantreyete dhruvaṃ kiṃ cid abhiṣecanasaṃhitamR_2,014.013.2
lakṣayitvā hy abhiprāyaṃ priyakāmā sudakṣiṇāR_2,014.014.1
saṃcodayati rājānaṃ madarthaṃ madirekṣaṇāR_2,014.014.2
yādṛśī pariṣat tatra tādṛśo dūta āgataḥR_2,014.015.1
dhruvam adyaiva māṃ rājā yauvarājye 'bhiṣekṣyatiR_2,014.015.2
hanta śīghram ito gatvā drakṣyāmi ca mahīpatiḥR_2,014.016.1
saha tvaṃ parivāreṇa sukham āssva ramasya caR_2,014.016.2
patisaṃmānitā sītā bhartāram asitekṣaṇāR_2,014.017.1
ādvāram anuvavrāja maṅgalāny abhidadhyuṣīR_2,014.017.2
sa sarvān arthino dṛṣṭvā sametya pratinandya caR_2,014.018.1
tataḥ pāvakasaṃkāśam āruroha rathottamamR_2,014.018.2
muṣṇantam iva cakṣūṃṣi prabhayā hemavarcasaṃR_2,014.019.1
kareṇuśiśukalpaiś ca yuktaṃ paramavājibhiḥR_2,014.019.2
hariyuktaṃ sahasrākṣo ratham indra ivāśugamR_2,014.020.1
prayayau tūrṇam āsthāya rāghavo jvalitaḥ śriyāR_2,014.020.2
sa parjanya ivākāśe svanavān abhinādayanR_2,014.021.1
niketān niryayau śrīmān mahābhrād iva candramāḥR_2,014.021.2
chatracāmarapāṇis tu lakṣmaṇo rāghavānujaḥR_2,014.022.1
jugopa bhrātaraṃ bhrātā ratham āsthāya pṛṣṭhataḥR_2,014.022.2
tato halahalāśabdas tumulaḥ samajāyataR_2,014.023.1
tasya niṣkramamāṇasya janaughasya samantataḥR_2,014.023.2
sa rāghavas tatra kathāpralāpaṃ śuśrāva lokasya samāgatasyaR_2,014.024.1
ātmādhikārā vividhāś ca vācaḥ prahṛṣṭarūpasya pure janasyaR_2,014.024.2
ete vayaṃ sarvasamṛddhakāmā yeṣām ayaṃ no bhavitā praśāstāR_2,014.025.1
lābho janasyāsya yad eṣa sarvaṃ prapatsyate rāṣṭram idaṃ cirāyaR_2,014.025.2
sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥR_2,014.026.1
mahīyamānaḥ pravaraiś ca vādakair abhiṣṭuto vaiśravaṇo yathā yayauR_2,014.026.2
kareṇumātaṅgarathāśvasaṃkulaṃ mahājanaughaiḥ paripūrṇacatvaramR_2,014.027.1
prabhūtaratnaṃ bahupaṇyasaṃcayaṃ dadarśa rāmo ruciraṃ mahāpathamR_2,014.027.2
sa rāmo ratham āsthāya saṃprahṛṣṭasuhṛjjanaḥR_2,015.001.1
apaśyan nagaraṃ śrīmān nānājanasamākulamR_2,015.001.2
sa gṛhair abhrasaṃkāśaiḥ pāṇḍurair upaśobhitamR_2,015.002.1
rājamārgaṃ yayau rāmo madhyenāgarudhūpitamR_2,015.002.2
śobhamānam asaṃbādhaṃ taṃ rājapatham uttamamR_2,015.003.1
saṃvṛtaṃ vividhaiḥ paṇyair bhakṣyair uccāvacair apiR_2,015.003.2
āśīrvādān bahūñ śṛṇvan suhṛdbhiḥ samudīritānR_2,015.004.1
yathārhaṃ cāpi saṃpūjya sarvān eva narān yayauR_2,015.004.2
pitāmahair ācaritaṃ tathaiva prapitāmahaiḥR_2,015.005.1
adyopādāya taṃ mārgam abhiṣikto 'nupālayaR_2,015.005.2
yathā sma lālitāḥ pitrā yathā pūrvaiḥ pitāmahaiḥR_2,015.006.1
tataḥ sukhataraṃ sarve rāme vatsyāma rājaniR_2,015.006.2
alam adya hi bhuktena paramārthair alaṃ ca naḥR_2,015.007.1
yathā paśyāma niryāntaṃ rāmaṃ rājye pratiṣṭhitamR_2,015.007.2
ato hi na priyataraṃ nānyat kiṃ cid bhaviṣyatiR_2,015.008.1
yathābhiṣeko rāmasya rājyenāmitatejasaḥR_2,015.008.2
etāś cānyāś ca suhṛdām udāsīnaḥ kathāḥ śubhāḥR_2,015.009.1
ātmasaṃpūjanīḥ śṛṇvan yayau rāmo mahāpathamR_2,015.009.2
na hi tasmān manaḥ kaś cic cakṣuṣī vā narottamātR_2,015.010.1
naraḥ śaknoty apākraṣṭum atikrānte 'pi rāghaveR_2,015.010.2
sarveṣāṃ sa hi dharmātmā varṇānāṃ kurute dayāmR_2,015.011.1
caturṇāṃ hi vayaḥsthānāṃ tena te tam anuvratāḥR_2,015.011.2
sa rājakulam āsādya mahendrabhavanopamamR_2,015.012.1
rājaputraḥ pitur veśma praviveśa śriyā jvalanR_2,015.012.2
sa sarvāḥ samatikramya kakṣyā daśarathātmajaḥR_2,015.013.1
saṃnivartya janaṃ sarvaṃ śuddhāntaḥpuram abhyagātR_2,015.013.2
tataḥ praviṣṭe pitur antikaṃ tadā janaḥ sa sarvo mudito nṛpātmajeR_2,015.014.1
pratīkṣate tasya punaḥ sma nirgamaṃ yathodayaṃ candramasaḥ saritpatiḥR_2,015.014.2
sa dadarśāsane rāmo niṣaṇṇaṃ pitaraṃ śubheR_2,016.001.1
kaikeyīsahitaṃ dīnaṃ mukhena pariśuṣyatāR_2,016.001.2
sa pituś caraṇau pūrvam abhivādya vinītavatR_2,016.002.1
tato vavande caraṇau kaikeyyāḥ susamāhitaḥR_2,016.002.2
rāmety uktvā ca vacanaṃ vāṣpaparyākulekṣaṇaḥR_2,016.003.1
śaśāka nṛpatir dīno nekṣituṃ nābhibhāṣitumR_2,016.003.2
tad apūrvaṃ narapater dṛṣṭvā rūpaṃ bhayāvahamR_2,016.004.1
rāmo 'pi bhayam āpannaḥ padā spṛṣṭveva pannagamR_2,016.004.2
indriyair aprahṛṣṭais taṃ śokasaṃtāpakarśitamR_2,016.005.1
niḥśvasantaṃ mahārājaṃ vyathitākulacetasaṃR_2,016.005.2
ūrmi mālinam akṣobhyaṃ kṣubhyantam iva sāgaramR_2,016.006.1
upaplutam ivādityam uktānṛtam ṛṣiṃ yathāR_2,016.006.2
acintyakalpaṃ hi pitus taṃ śokam upadhārayanR_2,016.007.1
babhūva saṃrabdhataraḥ samudra iva parvaṇiR_2,016.007.2
cintayām āsa ca tadā rāmaḥ pitṛhite rataḥR_2,016.008.1
kiṃsvid adyaiva nṛpatir na māṃ pratyabhinandatiR_2,016.008.2
anyadā māṃ pitā dṛṣṭvā kupito 'pi prasīdatiR_2,016.009.1
tasya mām adya saṃprekṣya kimāyāsaḥ pravartateR_2,016.009.2
sa dīna iva śokārto viṣaṇṇavadanadyutiḥR_2,016.010.1
kaikeyīm abhivādyaiva rāmo vacanam abravītR_2,016.010.2
kaccin mayā nāparāddham ajñānād yena me pitāR_2,016.011.1
kupitas tan mamācakṣva tvaṃ caivainaṃ prasādayaR_2,016.011.2
śārīro mānaso vāpi kaccid enaṃ na bādhateR_2,016.012.1
saṃtāpo vābhitāpo vā durlabhaṃ hi sadā sukhamR_2,016.012.2
kaccin na kiṃ cid bharate kumāre priyadarśaneR_2,016.013.1
śatrughne vā mahāsattve mātṝṇāṃ vā mamāśubhamR_2,016.013.2
atoṣayan mahārājam akurvan vā pitur vacaḥR_2,016.014.1
muhūrtam api neccheyaṃ jīvituṃ kupite nṛpeR_2,016.014.2
yatomūlaṃ naraḥ paśyet prādurbhāvam ihātmanaḥR_2,016.015.1
kathaṃ tasmin na varteta pratyakṣe sati daivateR_2,016.015.2
kaccit te paruṣaṃ kiṃ cid abhimānāt pitā mamaR_2,016.016.1
ukto bhavatyā kopena yatrāsya lulitaṃ manaḥR_2,016.016.2
etad ācakṣva me devi tattvena paripṛcchataḥR_2,016.017.1
kiṃnimittam apūrvo 'yaṃ vikāro manujādhipeR_2,016.017.2
bhakṣayeyaṃ viṣaṃ tīkṣṇaṃ majjeyam api cārṇaveR_2,016.018.1
niyukto guruṇā pitrā nṛpeṇa ca hitena caR_2,016.018.2
tad brūhi vacanaṃ devi rājño yad abhikāṅkṣitamR_2,016.019.1
kariṣye pratijāne ca rāmo dvir nābhibhāṣateR_2,016.019.2
tam ārjavasamāyuktam anāryā satyavādinamR_2,016.020.1
uvāca rāmaṃ kaikeyī vacanaṃ bhṛśadāruṇamR_2,016.020.2
purā devāsure yuddhe pitrā te mama rāghavaR_2,016.021.1
rakṣitena varau dattau saśalyena mahāraṇeR_2,016.021.2
tatra me yācito rājā bharatasyābhiṣecanamR_2,016.022.1
gamanaṃ daṇḍakāraṇye tava cādyaiva rāghavaR_2,016.022.2
yadi satyapratijñaṃ tvaṃ pitaraṃ kartum icchasiR_2,016.023.1
ātmānaṃ ca narareṣṭha mama vākyam idaṃ śṛṇuR_2,016.023.2
sa nideśe pitus tiṣṭha yathā tena pratiśrutamR_2,016.024.1
tvayāraṇyaṃ praveṣṭavyaṃ nava varṣāṇi pañca caR_2,016.024.2
sapta sapta ca varṣāṇi daṇḍakāraṇyam āśritaḥR_2,016.025.1
abhiṣekam imaṃ tyaktvā jaṭācīradharo vasaR_2,016.025.2
bharataḥ kosalapure praśāstu vasudhām imāmR_2,016.026.1
nānāratnasamākīrṇāṃ savājirathakuñjarāmR_2,016.026.2
tad apriyam amitraghno vacanaṃ maraṇopamamR_2,016.027.1
śrutvā na vivyathe rāmaḥ kaikeyīṃ cedam abravītR_2,016.027.2
evam astu gamiṣyāmi vanaṃ vastum ahaṃ tv ataḥR_2,016.028.1
jaṭācīradharo rājñaḥ pratijñām anupālayanR_2,016.028.2
idaṃ tu jñātum icchāmi kimarthaṃ māṃ mahīpatiḥR_2,016.029.1
nābhinandati durdharṣo yathāpuram ariṃdamaḥR_2,016.029.2
manyur na ca tvayā kāryo devi brūhi tavāgrataḥR_2,016.030.1
yāsyāmi bhava suprītā vanaṃ cīrajaṭādharaḥR_2,016.030.2
hitena guruṇā pitrā kṛtajñena nṛpeṇa caR_2,016.031.1
niyujyamāno viśrabdhaṃ kiṃ na kuryād ahaṃ priyamR_2,016.031.2
alīkaṃ mānasaṃ tv ekaṃ hṛdayaṃ dahatīva meR_2,016.032.1
svayaṃ yan nāha māṃ rājā bharatasyābhiṣecanamR_2,016.032.2
ahaṃ hi sītāṃ rājyaṃ ca prāṇān iṣṭān dhanāni caR_2,016.033.1
hṛṣṭo bhrātre svayaṃ dadyāṃ bharatāyāpracoditaḥR_2,016.033.2
kiṃ punar manujendreṇa svayaṃ pitrā pracoditaḥR_2,016.034.1
tava ca priyakāmārthaṃ pratijñām anupālayanR_2,016.034.2
tad āśvāsaya hīmaṃ tvaṃ kiṃ nv idaṃ yan mahīpatiḥR_2,016.035.1
vasudhāsaktanayano mandam aśrūṇi muñcatiR_2,016.035.2
gacchantu caivānayituṃ dūtāḥ śīghrajavair hayaiḥR_2,016.036.1
bharataṃ mātulakulād adyaiva nṛpaśāsanātR_2,016.036.2
daṇḍakāraṇyam eṣo 'ham ito gacchāmi satvaraḥR_2,016.037.1
avicārya pitur vākyaṃ samāvastuṃ caturdaśaR_2,016.037.2
sā hṛṣṭā tasya tadvākyaṃ śrutvā rāmasya kaikayīR_2,016.038.1
prasthānaṃ śraddadhānā hi tvarayām āsa rāghavamR_2,016.038.2
evaṃ bhavatu yāsyanti dūtāḥ śīghrajavair hayaiḥR_2,016.039.1
bharataṃ mātulakulād upāvartayituṃ narāḥR_2,016.039.2
tava tv ahaṃ kṣamaṃ manye notsukasya vilambanamR_2,016.040.1
rāma tasmād itaḥ śīghraṃ vanaṃ tvaṃ gantum arhasiR_2,016.040.2
vrīḍānvitaḥ svayaṃ yac ca nṛpas tvāṃ nābhibhāṣateR_2,016.041.1
naitat kiṃ cin naraśreṣṭha manyur eṣo 'panīyatāmR_2,016.041.2
yāvat tvaṃ na vanaṃ yātaḥ purād asmād abhitvaranR_2,016.042.1
pitā tāvan na te rāma snāsyate bhokṣyate 'pi vāR_2,016.042.2
dhik kaṣṭam iti niḥśvasya rājā śokapariplutaḥR_2,016.043.1
mūrchito nyapatat tasmin paryaṅke hemabhūṣiteR_2,016.043.2
rāmo 'py utthāpya rājānaṃ kaikeyyābhipracoditaḥR_2,016.044.1
kaśayevāhato vājī vanaṃ gantuṃ kṛtatvaraḥR_2,016.044.2
tad apriyam anāryāyā vacanaṃ dāruṇodaramR_2,016.045.1
śrutvā gatavyatho rāmaḥ kaikeyīṃ vākyam abravītR_2,016.045.2
nāham arthaparo devi lokam āvastum utsaheR_2,016.046.1
viddhi mām ṛṣibhis tulyaṃ kevalaṃ dharmam āsthitamR_2,016.046.2
yad atrabhavataḥ kiṃ cic chakyaṃ kartuṃ priyaṃ mayāR_2,016.047.1
prāṇān api parityajya sarvathā kṛtam eva tatR_2,016.047.2
na hy ato dharmacaraṇaṃ kiṃ cid asti mahattaramR_2,016.048.1
yathā pitari śuśrūṣā tasya vā vacanakriyāR_2,016.048.2
anukto 'py atrabhavatā bhavatyā vacanād ahamR_2,016.049.1
vane vatsyāmi vijane varṣāṇīha caturdaśaR_2,016.049.2
na nūnaṃ mayi kaikeyi kiṃ cid āśaṃsase guṇamR_2,016.050.1
yad rājānam avocas tvaṃ mameśvaratarā satīR_2,016.050.2
yāvan mātaram āpṛcche sītāṃ cānunayāmy ahamR_2,016.051.1
tato 'dyaiva gamiṣyāmi daṇḍakānāṃ mahad vanamR_2,016.051.2
bharataḥ pālayed rājyaṃ śuśrūṣec ca pitur yathāR_2,016.052.1
tathā bhavatyā kartavyaṃ sa hi dharmaḥ sanātanaḥR_2,016.052.2
sa rāmasya vacaḥ śrutvā bhṛśaṃ duḥkhahataḥ pitāR_2,016.053.1
śokād aśaknuvan bāṣpaṃ praruroda mahāsvanamR_2,016.053.2
vanditvā caraṇau rāmo visaṃjñasya pitus tadāR_2,016.054.1
kaikeyyāś cāpy anāryāyā niṣpapāta mahādyutiḥR_2,016.054.2
sa rāmaḥ pitaraṃ kṛtvā kaikeyīṃ ca pradakṣiṇamR_2,016.055.1
niṣkramyāntaḥpurāt tasmāt svaṃ dadarśa suhṛjjanamR_2,016.055.2
taṃ bāṣpaparipūrṇākṣaḥ pṛṣṭhato 'nujagāma haR_2,016.056.1
lakṣmaṇaḥ paramakruddhaḥ sumitrānandavardhanaḥR_2,016.056.2
ābhiṣecanikaṃ bhāṇḍaṃ kṛtvā rāmaḥ pradakṣiṇamR_2,016.057.1
śanair jagāma sāpekṣo dṛṣṭiṃ tatrāvicālayanR_2,016.057.2
na cāsya mahatīṃ lakṣmīṃ rājyanāśo 'pakarṣatiR_2,016.058.1
lokakāntasya kāntatvaṃ śītaraśmer iva kṣapāR_2,016.058.2
na vanaṃ gantukāmasya tyajataś ca vasuṃdharāmR_2,016.059.1
sarvalokātigasyeva lakṣyate cittavikriyāR_2,016.059.2
dhārayan manasā duḥkham indriyāṇi nigṛhya caR_2,016.060.1
praviveśātmavān veśma māturapriyaśaṃsivānR_2,016.060.2
praviśya veśmātibhṛśaṃ mudānvitaṃ samīkṣya tāṃ cārthavipattim āgatāmR_2,016.061.1
na caiva rāmo 'tra jagāma vikriyāṃ suhṛjjanasyātmavipattiśaṅkayāR_2,016.061.2
rāmas tu bhṛśam āyasto niḥśvasann iva kuñjaraḥR_2,017.001.1
jagāma sahito bhrātrā mātur antaḥpuraṃ vaśīR_2,017.001.2
so 'paśyat puruṣaṃ tatra vṛddhaṃ paramapūjitamR_2,017.002.1
upaviṣṭaṃ gṛhadvāri tiṣṭhataś cāparān bahūnR_2,017.002.2
praviśya prathamāṃ kakṣyāṃ dvitīyāyāṃ dadarśa saḥR_2,017.003.1
brāhmaṇān vedasaṃpannān vṛddhān rājñābhisatkṛtānR_2,017.003.2
praṇamya rāmas tān vṛddhāṃs tṛtīyāyāṃ dadarśa saḥR_2,017.004.1
striyo vṛddhāś ca bālāś ca dvārarakṣaṇatatparāḥR_2,017.004.2
vardhayitvā prahṛṣṭās tāḥ praviśya ca gṛhaṃ striyaḥR_2,017.005.1
nyavedayanta tvaritā rāma mātuḥ priyaṃ tadāR_2,017.005.2
kausalyāpi tadā devī rātriṃ sthitvā samāhitāR_2,017.006.1
prabhāte tv akarot pūjāṃ viṣṇoḥ putrahitaiṣiṇīR_2,017.006.2
sā kṣaumavasanā hṛṣṭā nityaṃ vrataparāyaṇāR_2,017.007.1
agniṃ juhoti sma tadā mantravat kṛtamaṅgalāR_2,017.007.2
praviśya ca tadā rāmo mātur antaḥpuraṃ śubhamR_2,017.008.1
dadarśa mātaraṃ tatra hāvayantīṃ hutāśanamR_2,017.008.2
sā cirasyātmajaṃ dṛṣṭvā mātṛnandanam āgatamR_2,017.009.1
abhicakrāma saṃhṛṣṭā kiśoraṃ vaḍavā yathāR_2,017.009.2
tam uvāca durādharṣaṃ rāghavaṃ sutam ātmanaḥR_2,017.010.1
kausalyā putravātsalyād idaṃ priyahitaṃ vacaḥR_2,017.010.2
vṛddhānāṃ dharmaśīlānāṃ rājarṣīṇāṃ mahātmanāmR_2,017.011.1
prāpnuhy āyuś ca kīrtiṃ ca dharmaṃ copahitaṃ kuleR_2,017.011.2
satyapratijñaṃ pitaraṃ rājānaṃ paśya rāghavaR_2,017.012.1
adyaiva hi tvāṃ dharmātmā yauvarājye 'bhiṣekṣyatiR_2,017.012.2
mātaraṃ rāghavaḥ kiṃ cit prasāryāñjalim abravītR_2,017.013.1
sa svabhāvavinītaś ca gauravāc ca tadānataḥR_2,017.013.2
devi nūnaṃ na jānīṣe mahad bhayam upasthitamR_2,017.014.1
idaṃ tava ca duḥkhāya vaidehyā lakṣmaṇasya caR_2,017.014.2
caturdaśa hi varṣāṇi vatsyāmi vijane vaneR_2,017.015.1
madhumūlaphalair jīvan hitvā munivad āmiṣamR_2,017.015.2
bharatāya mahārājo yauvarājyaṃ prayacchatiR_2,017.016.1
māṃ punar daṇḍakāraṇyaṃ vivāsayati tāpasaṃR_2,017.016.2
tām aduḥkhocitāṃ dṛṣṭvā patitāṃ kadalīm ivaR_2,017.017.1
rāmas tūtthāpayām āsa mātaraṃ gatacetasaṃR_2,017.017.2
upāvṛtyotthitāṃ dīnāṃ vaḍavām iva vāhitāmR_2,017.018.1
pāṃśuguṇṭhitasarvāgnīṃ vimamarśa ca pāṇināR_2,017.018.2
sā rāghavam upāsīnam asukhārtā sukhocitāR_2,017.019.1
uvāca puruṣavyāghram upaśṛṇvati lakṣmaṇeR_2,017.019.2
yadi putra na jāyethā mama śokāya rāghavaR_2,017.020.1
na sma duḥkham ato bhūyaḥ paśyeyam aham aprajāR_2,017.020.2
eka eva hi vandhyāyāḥ śoko bhavati mānavaḥR_2,017.021.1
aprajāsmīti saṃtāpo na hy anyaḥ putra vidyateR_2,017.021.2
na dṛṣṭapūrvaṃ kalyāṇaṃ sukhaṃ vā patipauruṣeR_2,017.022.1
api putre vipaśyeyam iti rāmāsthitaṃ mayāR_2,017.022.2
ahaṃ śroṣye sapatnīnām avarāṇāṃ varā satīR_2,017.023.1
ato duḥkhataraṃ kiṃ nu pramadānāṃ bhaviṣyatiR_2,017.023.2
tvayi saṃnihite 'py evam aham āsaṃ nirākṛtāR_2,017.024.1
kiṃ punaḥ proṣite tāta dhruvaṃ maraṇam eva meR_2,017.024.2
yo hi māṃ sevate kaś cid atha vāpy anuvartateR_2,017.025.1
kaikeyyāḥ putram anvīkṣya sa jano nābhibhāṣateR_2,017.025.2
daśa sapta ca varṣāṇi tava jātasya rāghavaR_2,017.026.1
atītāni prakāṅkṣantyā mayā duḥkhaparikṣayamR_2,017.026.2
upavāsaiś ca yogaiś ca bahubhiś ca pariśramaiḥR_2,017.027.1
duḥkhaṃ saṃvardhito moghaṃ tvaṃ hi durgatayā mayāR_2,017.027.2
sthiraṃ tu hṛdayaṃ manye mamedaṃ yan na dīryateR_2,017.028.1
prāvṛṣīva mahānadyāḥ spṛṣṭaṃ kūlaṃ navāmbhasāR_2,017.028.2
mamaiva nūnaṃ maraṇaṃ na vidyate na cāvakāśo 'sti yamakṣaye mamaR_2,017.029.1
yad antako 'dyaiva na māṃ jihīrṣati prasahya siṃho rudatīṃ mṛgīm ivaR_2,017.029.2
sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryateR_2,017.030.1
anena duḥkhena ca deham arpitaṃ dhruvaṃ hy akāle maraṇaṃ na vidyateR_2,017.030.2
idaṃ tu duḥkhaṃ yad anarthakāni me vratāni dānāni ca saṃyamāś ca hiR_2,017.031.1
tapaś ca taptaṃ yad apatyakāraṇāt suniṣphalaṃ bījam ivoptam ūṣareR_2,017.031.2
yadi hy akāle maraṇaṃ svayecchayā labheta kaś cid guru duḥkha karśitaḥR_2,017.032.1
gatāham adyaiva pareta saṃsadaṃ vinā tvayā dhenur ivātmajena vaiR_2,017.032.2
bhṛśam asukham amarṣitā tadā bahu vilalāpa samīkṣya rāghavamR_2,017.033.1
vyasanam upaniśāmya sā mahat sutam iva baddham avekṣya kiṃnarīR_2,017.033.2
tathā tu vilapantīṃ tāṃ kausalyāṃ rāmamātaramR_2,018.001.1
uvāca lakṣmaṇo dīnas tat kālasadṛśaṃ vacaḥR_2,018.001.2
na rocate mamāpy etad ārye yad rāghavo vanamR_2,018.002.1
tyaktvā rājyaśriyaṃ gacchet striyā vākyavaśaṃ gataḥR_2,018.002.2
viparītaś ca vṛddhaś ca viṣayaiś ca pradharṣitaḥR_2,018.003.1
nṛpaḥ kim iva na brūyāc codyamānaḥ samanmathaḥR_2,018.003.2
nāsyāparādhaṃ paśyāmi nāpi doṣaṃ tathā vidhamR_2,018.004.1
yena nirvāsyate rāṣṭrād vanavāsāya rāghavaḥR_2,018.004.2
na taṃ paśyāmy ahaṃ loke parokṣam api yo naraḥR_2,018.005.1
amitro 'pi nirasto 'pi yo 'sya doṣam udāharetR_2,018.005.2
devakalpam ṛjuṃ dāntaṃ ripūṇām api vatsalamR_2,018.006.1
avekṣamāṇaḥ ko dharmaṃ tyajet putram akāraṇātR_2,018.006.2
tad idaṃ vacanaṃ rājñaḥ punar bālyam upeyuṣaḥR_2,018.007.1
putraḥ ko hṛdaye kuryād rājavṛttam anusmaranR_2,018.007.2
yāvad eva na jānāti kaś cid artham imaṃ naraḥR_2,018.008.1
tāvad eva mayā sārdham ātmasthaṃ kuru śāsanamR_2,018.008.2
mayā pārśve sadhanuṣā tava guptasya rāghavaR_2,018.009.1
kaḥ samartho 'dhikaṃ kartuṃ kṛtāntasyeva tiṣṭhataḥR_2,018.009.2
nirmanuṣyām imāṃ sarvām ayodhyāṃ manujarṣabhaR_2,018.010.1
kariṣyāmi śarais tīkṣṇair yadi sthāsyati vipriyeR_2,018.010.2
bharatasyātha pakṣyo vā yo vāsya hitam icchatiR_2,018.011.1
sarvān etān vadhiṣyāmi mṛdur hi paribhūyateR_2,018.011.2
tvayā caiva mayā caiva kṛtvā vairam anuttamamR_2,018.012.1
kasya śaktiḥ śriyaṃ dātuṃ bharatāyāriśāsanaR_2,018.012.2
anurakto 'smi bhāvena bhrātaraṃ devi tattvataḥR_2,018.013.1
satyena dhanuṣā caiva datteneṣṭena te śapeR_2,018.013.2
dīptam agnim araṇyaṃ vā yadi rāmaḥ pravekṣyateR_2,018.014.1
praviṣṭaṃ tatra māṃ devi tvaṃ pūrvam avadhārayaR_2,018.014.2
harāmi vīryād duḥkhaṃ te tamaḥ sūrya ivoditaḥR_2,018.015.1
devī paśyatu me vīryaṃ rāghavaś caiva paśyatuR_2,018.015.2
etat tu vacanaṃ śrutvā lakṣmaṇasya mahātmanaḥR_2,018.016.1
uvāca rāmaṃ kausalyā rudantī śokalālasāR_2,018.016.2
bhrātus te vadataḥ putra lakṣmaṇasya śrutaṃ tvayāR_2,018.017.1
yad atrānantaraṃ tat tvaṃ kuruṣva yadi rocateR_2,018.017.2
na cādharmyaṃ vacaḥ śrutvā sapatnyā mama bhāṣitamR_2,018.018.1
vihāya śokasaṃtaptāṃ gantum arhasi mām itaḥR_2,018.018.2
dharmajña yadi dharmiṣṭho dharmaṃ caritum icchasiR_2,018.019.1
śuśrūṣa mām ihasthas tvaṃ cara dharmam anuttamamR_2,018.019.2
śuśrūṣur jananīṃ putra svagṛhe niyato vasanR_2,018.020.1
pareṇa tapasā yuktaḥ kāśyapas tridivaṃ gataḥR_2,018.020.2
yathaiva rājā pūjyas te gauraveṇa tathā hy ahamR_2,018.021.1
tvāṃ nāham anujānāmi na gantavyam ito vanamR_2,018.021.2
tvadviyogān na me kāryaṃ jīvitena sukhena vāR_2,018.022.1
tvayā saha mama śreyas tṛṇānām api bhakṣaṇamR_2,018.022.2
yadi tvaṃ yāsyasi vanaṃ tyaktvā māṃ śokalālasāmR_2,018.023.1
ahaṃ prāyam ihāsiṣye na hi śakṣyāmi jīvitumR_2,018.023.2
tatas tvaṃ prāpsyase putra nirayaṃ lokaviśrutamR_2,018.024.1
brahmahatyām ivādharmāt samudraḥ saritāṃ patiḥR_2,018.024.2
vilapantīṃ tathā dīnāṃ kausalyāṃ jananīṃ tataḥR_2,018.025.1
uvāca rāmo dharmātmā vacanaṃ dharmasaṃhitamR_2,018.025.2
nāsti śaktiḥ pitur vākyaṃ samatikramituṃ mamaR_2,018.026.1
prasādaye tvāṃ śirasā gantum icchāmy ahaṃ vanamR_2,018.026.2
ṛṣiṇā ca pitur vākyaṃ kurvatā vratacāriṇāR_2,018.027.1
gaur hatā jānatā dharmaṃ kaṇḍunāpi vipaścitāR_2,018.027.2
asmākaṃ ca kule pūrvaṃ sagarasyājñayā pituḥR_2,018.028.1
khanadbhiḥ sāgarair bhūtim avāptaḥ sumahān vadhaḥR_2,018.028.2
jāmadagnyena rāmeṇa reṇukā jananī svayamR_2,018.029.1
kṛttā paraśunāraṇye pitur vacanakāriṇāR_2,018.029.2
na khalv etan mayaikena kriyate pitṛśāsanamR_2,018.030.1
pūrvair ayam abhipreto gato mārgo 'nugamyateR_2,018.030.2
tad etat tu mayā kāryaṃ kriyate bhuvi nānyathāR_2,018.031.1
pitur hi vacanaṃ kurvan na kaś cin nāma hīyateR_2,018.031.2
tava lakṣmaṇa jānāmi mayi sneham anuttamamR_2,018.032.1
abhiprāyam avijñāya satyasya ca śamasya caR_2,018.032.2
dharmo hi paramo loke dharme satyaṃ pratiṣṭhitamR_2,018.033.1
dharmasaṃśritam etac ca pitur vacanam uttamamR_2,018.033.2
saṃśrutya ca pitur vākyaṃ mātur vā brāhmaṇasya vāR_2,018.034.1
na kartavyaṃ vṛthā vīra dharmam āśritya tiṣṭhatāR_2,018.034.2
so 'haṃ na śakṣyāmi pitur niyogam ativartitumR_2,018.035.1
pitur hi vacanād vīra kaikeyyāhaṃ pracoditaḥR_2,018.035.2
tad enāṃ visṛjānāryāṃ kṣatradharmāśritāṃ matimR_2,018.036.1
dharmam āśraya mā taikṣṇyaṃ madbuddhir anugamyatāmR_2,018.036.2
tam evam uktvā sauhārdād bhrātaraṃ lakṣmaṇāgrajaḥR_2,018.037.1
uvāca bhūyaḥ kausalyāṃ prāñjaliḥ śirasānataḥR_2,018.037.2
śāpitāsi mama prāṇaiḥ kuru svastyayanāni meR_2,018.038.1
tīrṇapratijñaś ca vanāt punar eṣyāmy ahaṃ purīmR_2,018.038.2
yaśo hy ahaṃ kevalarājyakāraṇān na pṛṣṭhataḥ kartum alaṃ mahodayamR_2,018.039.1
adīrghakāle na tu devi jīvite vṛṇe 'varām adya mahīm adharmataḥR_2,018.039.2
prasādayan naravṛṣabhaḥ sa mātaraṃ parākramāj jigamiṣur eva daṇḍakānR_2,018.040.1
athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇamR_2,018.040.2
atha taṃ vyathayā dīnaṃ saviśeṣam amarṣitamR_2,019.001.1
śvasantam iva nāgendraṃ roṣavisphāritekṣaṇamR_2,019.001.2
āsādya rāmaḥ saumitriṃ suhṛdaṃ bhrātaraṃ priyamR_2,019.002.1
uvācedaṃ sa dhairyeṇa dhārayan sattvam ātmavānR_2,019.002.2
saumitre yo 'bhiṣekārthe mama saṃbhārasaṃbhramaḥR_2,019.003.1
abhiṣekanivṛttyarthe so 'stu saṃbhārasaṃbhramaḥR_2,019.003.2
yasyā madabhiṣekārthaṃ mānasaṃ paritapyateR_2,019.004.1
mātā naḥ sā yathā na syāt saviśaṅkā tathā kuruR_2,019.004.2
tasyāḥ śaṅkāmayaṃ duḥkhaṃ muhūrtam api notsaheR_2,019.005.1
manasi pratisaṃjātaṃ saumitre 'ham upekṣitumR_2,019.005.2
na buddhipūrvaṃ nābuddhaṃ smarāmīha kadā canaR_2,019.006.1
mātṝṇāṃ vā pitur vāhaṃ kṛtam alpaṃ ca vipriyamR_2,019.006.2
satyaḥ satyābhisaṃdhaś ca nityaṃ satyaparākramaḥR_2,019.007.1
paralokabhayād bhīto nirbhayo 'stu pitā mamaR_2,019.007.2
tasyāpi hi bhaved asmin karmaṇy apratisaṃhṛteR_2,019.008.1
satyaṃ neti manastāpas tasya tāpas tapec ca māmR_2,019.008.2
abhiṣekavidhānaṃ tu tasmāt saṃhṛtya lakṣmaṇaR_2,019.009.1
anvag evāham icchāmi vanaṃ gantum itaḥ punaḥR_2,019.009.2
mama pravrājanād adya kṛtakṛtyā nṛpātmajāR_2,019.010.1
sutaṃ bharatam avyagram abhiṣecayitā tataḥR_2,019.010.2
mayi cīrājinadhare jaṭāmaṇḍaladhāriṇiR_2,019.011.1
gate 'raṇyaṃ ca kaikeyyā bhaviṣyati manaḥsukhamR_2,019.011.2
buddhiḥ praṇītā yeneyaṃ manaś ca susamāhitamR_2,019.012.1
tat tu nārhāmi saṃkleṣṭuṃ pravrajiṣyāmi māciramR_2,019.012.2
kṛtāntas tv eva saumitre draṣṭavyo matpravāsaneR_2,019.013.1
rājyasya ca vitīrṇasya punar eva nivartaneR_2,019.013.2
kaikeyyāḥ pratipattir hi kathaṃ syān mama pīḍaneR_2,019.014.1
yadi bhāvo na daivo 'yaṃ kṛtāntavihito bhavetR_2,019.014.2
jānāsi hi yathā saumya na mātṛṣu mamāntaramR_2,019.015.1
bhūtapūrvaṃ viśeṣo vā tasyā mayi sute 'pi vāR_2,019.015.2
so 'bhiṣekanivṛttyarthaiḥ pravāsārthaiś ca durvacaiḥR_2,019.016.1
ugrair vākyair ahaṃ tasyā nānyad daivāt samarthayeR_2,019.016.2
kathaṃ prakṛtisaṃpannā rājaputrī tathāguṇāR_2,019.017.1
brūyāt sā prākṛteva strī matpīḍāṃ bhartṛsaṃnidhauR_2,019.017.2
yad acintyaṃ tu tad daivaṃ bhūteṣv api na hanyateR_2,019.018.1
vyaktaṃ mayi ca tasyāṃ ca patito hi viparyayaḥR_2,019.018.2
kaś cid daivena saumitre yoddhum utsahate pumānR_2,019.019.1
yasya na grahaṇaṃ kiṃ cit karmaṇo 'nyatra dṛśyateR_2,019.019.2
sukhaduḥkhe bhayakrodhau lābhālābhau bhavābhavauR_2,019.020.1
yasya kiṃ cit tathābhūtaṃ nanu daivasya karma tatR_2,019.020.2
tasmād aparitāpaḥ saṃs tvam apy anuvidhāya māmR_2,019.021.1
pratisaṃhāraya kṣipram ābhiṣecanikīṃ kriyāmR_2,019.021.2
na lakṣmaṇāsmin mama rājyavighne mātā yavīyasy atiśaṅkanīyāR_2,019.022.1
daivābhipannā hi vadanty aniṣṭaṃ jānāsi daivaṃ ca tathāprabhāvamR_2,019.022.2
iti bruvati rāme tu lakṣmaṇo 'dhaḥśirā muhuḥR_2,020.001.1
śrutvā madhyaṃ jagāmeva manasā duḥkhaharṣayoḥR_2,020.001.2
tadā tu baddhvā bhrukuṭīṃ bhruvor madhye nararṣabhaR_2,020.002.1
niśaśvāsa mahāsarpo bilastha iva roṣitaḥR_2,020.002.2
tasya duṣprativīkṣyaṃ tad bhrukuṭīsahitaṃ tadāR_2,020.003.1
babhau kruddhasya siṃhasya mukhasya sadṛśaṃ mukhamR_2,020.003.2
agrahas taṃ vidhunvaṃs tu hastī hastam ivātmanaḥR_2,020.004.1
tiryag ūrdhvaṃ śarīre ca pātayitvā śirodharāmR_2,020.004.2
agrākṣṇā vīkṣamāṇas tu tiryag bhrātaram abravītR_2,020.005.1
asthāne saṃbhramo yasya jāto vai sumahān ayamR_2,020.005.2
dharmadoṣaprasaṅgena lokasyānatiśaṅkayāR_2,020.006.1
kathaṃ hy etad asaṃbhrāntas tvadvidho vaktum arhatiR_2,020.006.2
yathā daivam aśauṇḍīraṃ śauṇḍīraḥ kṣatriyarṣabhaḥR_2,020.007.1
kiṃ nāma kṛpaṇaṃ daivam aśaktam abhiśaṃsasiR_2,020.007.2
pāpayos te kathaṃ nāma tayoḥ śaṅkā na vidyateR_2,020.008.1
santi dharmopadhāḥ ślakṣṇā dharmātman kiṃ na budhyaseR_2,020.008.2
yeneyam āgatā dvaidhaṃ tava buddhir mahīpateR_2,020.009.1
sa hi dharmo mama dveṣyaḥ prasaṅgād yasya muhyasiR_2,020.009.2
yady api pratipattis te daivī cāpi tayor matamR_2,020.010.1
tathāpy upekṣaṇīyaṃ te na me tad api rocateR_2,020.010.2
viklavo vīryahīno yaḥ sa daivam anuvartateR_2,020.011.1
vīrāḥ saṃbhāvitātmāno na daivaṃ paryupāsateR_2,020.011.2
daivaṃ puruṣakāreṇa yaḥ samarthaḥ prabādhitumR_2,020.012.1
na daivena vipannārthaḥ puruṣaḥ so 'vasīdatiR_2,020.012.2
drakṣyanti tv adya daivasya pauruṣaṃ puruṣasya caR_2,020.013.1
daivamānuṣayor adya vyaktā vyaktir bhaviṣyatiR_2,020.013.2
adya matpauruṣahataṃ daivaṃ drakṣyanti vai janāḥR_2,020.014.1
yad daivād āhataṃ te 'dya dṛṣṭaṃ rājyābhiṣecanamR_2,020.014.2
atyaṅkuśam ivoddāmaṃ gajaṃ madabaloddhatamR_2,020.015.1
pradhāvitam ahaṃ daivaṃ pauruṣeṇa nivartayeR_2,020.015.2
lokapālāḥ samastās te nādya rāmābhiṣecanamR_2,020.016.1
na ca kṛtsnās trayo lokā vihanyuḥ kiṃ punaḥ pitāR_2,020.016.2
yair vivāsas tavāraṇye mitho rājan samarthitaḥR_2,020.017.1
araṇye te vivatsyanti caturdaśa samās tathāR_2,020.017.2
ahaṃ tadāśāṃ chetsyāmi pitus tasyāś ca yā tavaR_2,020.018.1
abhiṣekavighātena putrarājyāya vartateR_2,020.018.2
madbalena viruddhāya na syād daivabalaṃ tathāR_2,020.019.1
prabhaviṣyati duḥkhāya yathograṃ pauruṣaṃ mamaR_2,020.019.2
ūrdhvaṃ varṣasahasrānte prajāpālyam anantaramR_2,020.020.1
āryaputrāḥ kariṣyanti vanavāsaṃ gate tvayiR_2,020.020.2
pūrvarājarṣivṛttyā hi vanavāso vidhīyateR_2,020.021.1
prajā nikṣipya putreṣu putravat paripālaneR_2,020.021.2
sa ced rājany anekāgre rājyavibhramaśaṅkayāR_2,020.022.1
naivam icchasi dharmātman rājyaṃ rāma tvam ātmaniR_2,020.022.2
pratijāne ca te vīra mā bhūvaṃ vīralokabhākR_2,020.023.1
rājyaṃ ca tava rakṣeyam ahaṃ veleva sāgaramR_2,020.023.2
maṅgalair abhiṣiñcasva tatra tvaṃ vyāpṛto bhavaR_2,020.024.1
aham eko mahīpālān alaṃ vārayituṃ balātR_2,020.024.2
na śobhārthāv imau bāhū na dhanur bhūṣaṇāya meR_2,020.025.1
nāsirābandhanārthāya na śarāḥ stambhahetavaḥR_2,020.025.2
amitradamanārthaṃ me sarvam etac catuṣṭayamR_2,020.026.1
na cāhaṃ kāmaye 'tyarthaṃ yaḥ syāc chatrur mato mamaR_2,020.026.2
asinā tīkṣṇadhāreṇa vidyuccalitavarcasāR_2,020.027.1
pragṛhītena vai śatruṃ vajriṇaṃ vā na kalpayeR_2,020.027.2
khaḍganiṣpeṣaniṣpiṣṭair gahanā duścarā ca meR_2,020.028.1
hastyaśvanarahastoruśirobhir bhavitā mahīR_2,020.028.2
khaḍgadhārāhatā me 'dya dīpyamānā ivādrayaḥR_2,020.029.1
patiṣyanti dvipā bhūmau meghā iva savidyutaḥR_2,020.029.2
baddhagodhāṅgulitrāṇe pragṛhītaśarāsaneR_2,020.030.1
kathaṃ puruṣamānī syāt puruṣāṇāṃ mayi sthiteR_2,020.030.2
bahubhiś caikam atyasyann ekena ca bahūñ janānR_2,020.031.1
viniyokṣyāmy ahaṃ bāṇān nṛvājigajamarmasuR_2,020.031.2
adya me 'straprabhāvasya prabhāvaḥ prabhaviṣyatiR_2,020.032.1
rājñaś cāprabhutāṃ kartuṃ prabhutvaṃ ca tava prabhoR_2,020.032.2
adya candanasārasya keyūrāmokṣaṇasya caR_2,020.033.1
vasūnāṃ ca vimokṣasya suhṛdāṃ pālanasya caR_2,020.033.2
anurūpāv imau bāhū rāma karma kariṣyataḥR_2,020.034.1
abhiṣecanavighnasya kartṝṇāṃ te nivāraṇeR_2,020.034.2
bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥR_2,020.035.1
yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥR_2,020.035.2
vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥR_2,020.036.1
uvāca pitrye vacane vyavasthitaṃ nibodha mām eṣa hi saumya satpathaḥR_2,020.036.2
taṃ samīkṣya tv avahitaṃ pitur nirdeśapālaneR_2,021.001.1
kausalyā bāṣpasaṃruddhā vaco dharmiṣṭham abravītR_2,021.001.2
adṛṣṭaduḥkho dharmātmā sarvabhūtapriyaṃvadaḥR_2,021.002.1
mayi jāto daśarathāt katham uñchena vartayetR_2,021.002.2
yasya bhṛtyāś ca dāsāś ca mṛṣṭāny annāni bhuñjateR_2,021.003.1
kathaṃ sa bhokṣyate nātho vane mūlaphalāny ayamR_2,021.003.2
ka etac chraddadhec chrutvā kasya vā na bhaved bhayamR_2,021.004.1
guṇavān dayito rājño rāghavo yad vivāsyateR_2,021.004.2
tvayā vihīnām iha māṃ śokāgnir atulo mahānR_2,021.005.1
pradhakṣyati yathā kakṣaṃ citrabhānur himātyayeR_2,021.005.2
kathaṃ hi dhenuḥ svaṃ vatsaṃ gacchantaṃ nānugacchatiR_2,021.006.1
ahaṃ tvānugamiṣyāmi yatra putra gamiṣyasiR_2,021.006.2
tathā nigaditaṃ mātrā tad vākyaṃ puruṣarṣabhaḥR_2,021.007.1
śrutvā rāmo 'bravīd vākyaṃ mātaraṃ bhṛśaduḥkhitāmR_2,021.007.2
kaikeyyā vañcito rājā mayi cāraṇyam āśriteR_2,021.008.1
bhavatyā ca parityakto na nūnaṃ vartayiṣyatiR_2,021.008.2
bhartuḥ kila parityāgo nṛśaṃsaḥ kevalaṃ striyāḥR_2,021.009.1
sa bhavatyā na kartavyo manasāpi vigarhitaḥR_2,021.009.2
yāvaj jīvati kākutsthaḥ pitā me jagatīpatiḥR_2,021.010.1
śuśrūṣā kriyatāṃ tāvat sa hi dharmaḥ sanātanaḥR_2,021.010.2
evam uktā tu rāmeṇa kausalyā śubha darśanāR_2,021.011.1
tathety uvāca suprītā rāmam akliṣṭakāriṇamR_2,021.011.2
evam uktas tu vacanaṃ rāmo dharmabhṛtāṃ varaḥR_2,021.012.1
bhūyas tām abravīd vākyaṃ mātaraṃ bhṛśaduḥkhitāmR_2,021.012.2
mayā caiva bhavatyā ca kartavyaṃ vacanaṃ pituḥR_2,021.013.1
rājā bhartā guruḥ śreṣṭhaḥ sarveṣām īśvaraḥ prabhuḥR_2,021.013.2
imāni tu mahāraṇye vihṛtya nava pañca caR_2,021.014.1
varṣāṇi paramaprītaḥ sthāsyāmi vacane tavaR_2,021.014.2
evam uktā priyaṃ putraṃ bāṣpapūrṇānanā tadāR_2,021.015.1
uvāca paramārtā tu kausalyā putravatsalāR_2,021.015.2
naya mām api kākutstha vanaṃ vanyaṃ mṛgīṃ yathāR_2,021.016.1
yadi te gamane buddhiḥ kṛtā pitur apekṣayāR_2,021.016.2
jīvantyā hi striyā bhartā daivataṃ prabhur eva caR_2,021.017.1
bhavatyā mama caivādya rājā prabhavati prabhuḥR_2,021.017.2
bharataś cāpi dharmātmā sarvabhūtapriyaṃvadaḥR_2,021.018.1
bhavatīm anuvarteta sa hi dharmarataḥ sadāR_2,021.018.2
yathā mayi tu niṣkrānte putraśokena pārthivaḥR_2,021.019.1
śramaṃ nāvāpnuyāt kiṃ cid apramattā tathā kuruR_2,021.019.2
vratopavāsaniratā yā nārī paramottamāR_2,021.020.1
bhartāraṃ nānuvarteta sā ca pāpagatir bhavetR_2,021.020.2
śuśrūṣam eva kurvīta bhartuḥ priyahite ratāR_2,021.021.1
eṣa dharmaḥ purā dṛṣṭo loke vede śrutaḥ smṛtaḥR_2,021.021.2
pūjyās te matkṛte devi brāhmaṇāś caiva suvratāḥR_2,021.022.1
evaṃ kālaṃ pratīkṣasva mamāgamanakāṅkṣiṇīR_2,021.022.2
prāpsyase paramaṃ kāmaṃ mayi pratyāgate satiR_2,021.023.1
yadi dharmabhṛtāṃ śreṣṭho dhārayiṣyati jīvitamR_2,021.023.2
kausalyā putraśokārtā rāmaṃ vacanam abravītR_2,021.024.1
gaccha putra tvam ekāgro bhadraṃ te 'stu sadā vibhoR_2,021.024.2
tathā hi rāmaṃ vanavāsaniścitaṃ samīkṣya devī parameṇa cetasāR_2,021.025.1
uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇīR_2,021.025.2
sāpanīya tam āyāsam upaspṛśya jalaṃ śuciR_2,022.001.1
cakāra mātā rāmasya maṅgalāni manasvinīR_2,022.001.2
svasti sādhyāś ca viśve ca marutaś ca maharṣayaḥR_2,022.002.1
svasti dhātā vidhātā ca svasti pūṣā bhago 'ryamāR_2,022.002.2
ṛtavaś caiva pakṣāś ca māsāḥ saṃvatsarāḥ kṣapāḥR_2,022.003.1
dināni ca muhūrtāś ca svasti kurvantu te sadāR_2,022.003.2
smṛtir dhṛtiś ca dharmaś ca pāntu tvāṃ putra sarvataḥR_2,022.004.1
skandaś ca bhagavān devaḥ somaś ca sabṛhaspatiḥR_2,022.004.2
nakṣatrāṇi ca sarvāṇi grahāś ca sahadevatāḥR_2,022.005.1
mahāvanāni carato muniveṣasya dhīmataḥR_2,022.005.2
plavagā vṛścikā daṃśā maśakāś caiva kānaneR_2,022.006.1
sarīsṛpāś ca kīṭāś ca mā bhūvan gahane tavaR_2,022.006.2
mahādvipāś ca siṃhāś ca vyāghrā ṛkṣāś ca daṃṣṭriṇaḥR_2,022.007.1
mahiṣāḥ śṛṅgiṇo raudrā na te druhyantu putrakaR_2,022.007.2
nṛmāṃsabhojanā raudrā ye cānye sattvajātayaḥR_2,022.008.1
mā ca tvāṃ hiṃsiṣuḥ putra mayā saṃpūjitās tv ihaR_2,022.008.2
āgamās te śivāḥ santu sidhyantu ca parākramāḥR_2,022.009.1
sarvasaṃpattayo rāma svastimān gaccha putrakaR_2,022.009.2
svasti te 'stv āntarikṣebhyaḥ pārthivebhyaḥ punaḥ punaḥR_2,022.010.1
sarvebhyaś caiva devebhyo ye ca te paripanthinaḥR_2,022.010.2
sarvalokaprabhur brahmā bhūtabhartā tatharṣayaḥR_2,022.011.1
ye ca śeṣāḥ surās te tvāṃ rakṣantu vanavāsinamR_2,022.011.2
iti mālyaiḥ suragaṇān gandhaiś cāpi yaśasvinīR_2,022.012.1
stutibhiś cānurūpābhir ānarcāyatalocanāR_2,022.012.2
yan maṅgalaṃ sahasrākṣe sarvadevanamaskṛteR_2,022.013.1
vṛtranāśe samabhavat tat te bhavatu maṅgalamR_2,022.013.2
yan maṅgalaṃ suparṇasya vinatākalpayat purāR_2,022.014.1
amṛtaṃ prārthayānasya tat te bhavatu maṅgalamR_2,022.014.2
oṣadhīṃ cāpi siddhārthāṃ viśalyakaraṇīṃ śubhāmR_2,022.015.1
cakāra rakṣāṃ kausalyā mantrair abhijajāpa caR_2,022.015.2
ānamya mūrdhni cāghrāya pariṣvajya yaśasvinīR_2,022.016.1
avadat putra siddhārtho gaccha rāma yathāsukhamR_2,022.016.2
arogaṃ sarvasiddhārtham ayodhyāṃ punar āgatamR_2,022.017.1
paśyāmi tvāṃ sukhaṃ vatsa susthitaṃ rājaveśmaniR_2,022.017.2
mayārcitā devagaṇāḥ śivādayo maharṣayo bhūtamahāsuroragāḥR_2,022.018.1
abhiprayātasya vanaṃ cirāya te hitāni kāṅkṣantu diśaś ca rāghavaR_2,022.018.2
itīva cāśrupratipūrṇalocanā samāpya ca svastyayanaṃ yathāvidhiR_2,022.019.1
pradakṣiṇaṃ caiva cakāra rāghavaṃ punaḥ punaś cāpi nipīḍya sasvajeR_2,022.019.2
tathā tu devyā sa kṛtapradakṣiṇo nipīḍya mātuś caraṇau punaḥ punaḥR_2,022.020.1
jagāma sītānilayaṃ mahāyaśāḥ sa rāghavaḥ prajvalitaḥ svayā śriyāR_2,022.020.2
abhivādya tu kausalyāṃ rāmaḥ saṃprasthito vanamR_2,023.001.1
kṛtasvastyayano mātrā dharmiṣṭhe vartmani sthitaḥR_2,023.001.2
virājayan rājasuto rājamārgaṃ narair vṛtamR_2,023.002.1
hṛdayāny āmamantheva janasya guṇavattayāR_2,023.002.2
vaidehī cāpi tat sarvaṃ na śuśrāva tapasvinīR_2,023.003.1
tad eva hṛdi tasyāś ca yauvarājyābhiṣecanamR_2,023.003.2
devakāryaṃ sma sā kṛtvā kṛtajñā hṛṣṭacetanāR_2,023.004.1
abhijñā rājadharmāṇāṃ rājaputraṃ pratīkṣateR_2,023.004.2
praviveśātha rāmas tu svaveśma suvibhūṣitamR_2,023.005.1
prahṛṣṭajanasaṃpūrṇaṃ hriyā kiṃ cid avāṅmukhaḥR_2,023.005.2
atha sītā samutpatya vepamānā ca taṃ patimR_2,023.006.1
apaśyac chokasaṃtaptaṃ cintāvyākulilendriyamR_2,023.006.2
vivarṇavadanaṃ dṛṣṭvā taṃ prasvinnam amarṣaṇamR_2,023.007.1
āha duḥkhābhisaṃtaptā kim idānīm idaṃ prabhoR_2,023.007.2
adya bārhaspataḥ śrīmān yuktaḥ puṣyo na rāghavaR_2,023.008.1
procyate brāhmaṇaiḥ prājñaiḥ kena tvam asi durmanāḥR_2,023.008.2
na te śataśalākena jalaphenanibhena caR_2,023.009.1
āvṛtaṃ vadanaṃ valgu chatreṇābhivirājateR_2,023.009.2
vyajanābhyāṃ ca mukhyābhyāṃ śatapatranibhekṣaṇamR_2,023.010.1
candrahaṃsaprakāśābhyāṃ vījyate na tavānanamR_2,023.010.2
vāgmino bandinaś cāpi prahṛṣṭās tvaṃ nararṣabhaR_2,023.011.1
stuvanto nādya dṛśyante maṅgalaiḥ sūtamāgadhāḥR_2,023.011.2
na te kṣaudraṃ ca dadhi ca brāhmaṇā vedapāragāḥR_2,023.012.1
mūrdhni mūrdhāvasiktasya dadhati sma vidhānataḥR_2,023.012.2
na tvāṃ prakṛtayaḥ sarvā śreṇīmukhyāś ca bhūṣitāḥR_2,023.013.1
anuvrajitum icchanti paurajāpapadās tathāR_2,023.013.2
caturbhir vegasaṃpannair hayaiḥ kāñcanabhūṣaṇaiḥR_2,023.014.1
mukhyaḥ puṣyaratho yuktaḥ kiṃ na gacchati te 'grataḥR_2,023.014.2
na hastī cāgrataḥ śrīmāṃs tava lakṣaṇapūjitaḥR_2,023.015.1
prayāṇe lakṣyate vīra kṛṣṇameghagiri prabhaḥR_2,023.015.2
na ca kāñcanacitraṃ te paśyāmi priyadarśanaR_2,023.016.1
bhadrāsanaṃ puraskṛtya yāntaṃ vīrapuraḥsaramR_2,023.016.2
abhiṣeko yadā sajjaḥ kim idānīm idaṃ tavaR_2,023.017.1
apūrvo mukhavarṇaś ca na praharṣaś ca lakṣyateR_2,023.017.2
itīva vilapantīṃ tāṃ provāca raghunandanaḥR_2,023.018.1
sīte tatrabhavāṃs tāta pravrājayati māṃ vanamR_2,023.018.2
kule mahati saṃbhūte dharmajñe dharmacāriṇiR_2,023.019.1
śṛṇu jānaki yenedaṃ krameṇābhyāgataṃ mamaR_2,023.019.2
rājñā satyapratijñena pitrā daśarathena meR_2,023.020.1
kaikeyyai prītamanasā purā dattau mahāvarauR_2,023.020.2
tayādya mama sajje 'sminn abhiṣeke nṛpodyateR_2,023.021.1
pracoditaḥ sa samayo dharmeṇa pratinirjitaḥR_2,023.021.2
pitrā me bharataś cāpi yauvarājye niyojitaḥR_2,023.022.1
so 'haṃ tvām āgato draṣṭuṃ prasthito vijanaṃ vanamR_2,023.022.2
ṛddhiyuktā hi puruṣā na sahante parastavamR_2,023.023.1
tasmān na te guṇāḥ kathyā bharatasyāgrato mamaR_2,023.023.2
nāpi tvaṃ tena bhartavyā viśeṣeṇa kadā canaR_2,023.024.1
anukūlatayā śakyaṃ samīpe tasya vartitumR_2,023.024.2
ahaṃ cāpi pratijñāṃ tāṃ guroḥ samanupālayanR_2,023.025.1
vanam adyaiva yāsyāmi sthirā bhava manasviniR_2,023.025.2
yāte ca mayi kalyāṇi vanaṃ muniniṣevitamR_2,023.026.1
vratopavāsaratayā bhavitavyaṃ tvayānagheR_2,023.026.2
kālyam utthāya devānāṃ kṛtvā pūjāṃ yathāvidhiR_2,023.027.1
vanditavyo daśarathaḥ pitā mama nareśvaraḥR_2,023.027.2
mātā ca mama kausalyā vṛddhā saṃtāpakarśitāR_2,023.028.1
dharmam evāgrataḥ kṛtvā tvattaḥ saṃmānam arhatiR_2,023.028.2
vanditavyāś ca te nityaṃ yāḥ śeṣā mama mātaraḥR_2,023.029.1
snehapraṇayasaṃbhogaiḥ samā hi mama mātaraḥR_2,023.029.2
bhrātṛputrasamau cāpi draṣṭavyau ca viśeṣataḥR_2,023.030.1
tvayā lakṣmaṇaśatrughnau prāṇaiḥ priyatarau mamaR_2,023.030.2
vipriyaṃ na ca kartavyaṃ bharatasya kadā canaR_2,023.031.1
sa hi rājā prabhuś caiva deśasya ca kulasya caR_2,023.031.2
ārādhitā hi śīlena prayatnaiś copasevitāḥR_2,023.032.1
rājānaḥ saṃprasīdanti prakupyanti viparyayeR_2,023.032.2
aurasān api putrān hi tyajanty ahitakāriṇaḥR_2,023.033.1
samarthān saṃpragṛhṇanti janān api narādhipāḥR_2,023.033.2
ahaṃ gamiṣyāmi mahāvanaṃ priye tvayā hi vastavyam ihaiva bhāminiR_2,023.034.1
yathā vyalīkaṃ kuruṣe na kasya cit tathā tvayā kāryam idaṃ vaco mamaR_2,023.034.2
evam uktā tu vaidehī priyārhā priyavādinīR_2,024.001.1
praṇayād eva saṃkruddhā bhartāram idam abravītR_2,024.001.2
āryaputra pitā mātā bhrātā putras tathā snuṣāR_2,024.002.1
svāni puṇyāni bhuñjānāḥ svaṃ svaṃ bhāgyam upāsateR_2,024.002.2
bhartur bhāgyaṃ tu bhāryaikā prāpnoti puruṣarṣabhaR_2,024.003.1
ataś caivāham ādiṣṭā vane vastavyam ity apiR_2,024.003.2
na pitā nātmajo nātmā na mātā na sakhījanaḥR_2,024.004.1
iha pretya ca nārīṇāṃ patir eko gatiḥ sadāR_2,024.004.2
yadi tvaṃ prasthito durgaṃ vanam adyaiva rāghavaR_2,024.005.1
agratas te gamiṣyāmi mṛdnantī kuśakaṇṭakānR_2,024.005.2
īrṣyā roṣau bahiṣkṛtya bhuktaśeṣam ivodakamR_2,024.006.1
naya māṃ vīra viśrabdhaḥ pāpaṃ mayi na vidyateR_2,024.006.2
prāsādāgrair vimānair vā vaihāyasagatena vāR_2,024.007.1
sarvāvasthāgatā bhartuḥ pādacchāyā viśiṣyateR_2,024.007.2
anuśiṣṭāsmi mātrā ca pitrā ca vividhāśrayamR_2,024.008.1
nāsmi saṃprati vaktavyā vartitavyaṃ yathā mayāR_2,024.008.2
sukhaṃ vane nivatsyāmi yathaiva bhavane pituḥR_2,024.009.1
acintayantī trīṃl lokāṃś cintayantī pativratamR_2,024.009.2
śuśrūṣamāṇā te nityaṃ niyatā brahmacāriṇīR_2,024.010.1
saha raṃsye tvayā vīra vaneṣu madhugandhiṣuR_2,024.010.2
tvaṃ hi kartuṃ vane śakto rāma saṃparipālanamR_2,024.011.1
anyasya pai janasyeha kiṃ punar mama mānadaR_2,024.011.2
phalamūlāśanā nityaṃ bhaviṣyāmi na saṃśayaḥR_2,024.012.1
na te duḥkhaṃ kariṣyāmi nivasantī saha tvayāR_2,024.012.2
icchāmi saritaḥ śailān palvalāni vanāni caR_2,024.013.1
draṣṭuṃ sarvatra nirbhītā tvayā nāthena dhīmatāR_2,024.013.2
haṃsakāraṇḍavākīrṇāḥ padminīḥ sādhupuṣpitāḥR_2,024.014.1
iccheyaṃ sukhinī draṣṭuṃ tvayā vīreṇa saṃgatāR_2,024.014.2
saha tvayā viśālākṣa raṃsye paramanandinīR_2,024.015.1
evaṃ varṣasahasrāṇāṃ śataṃ vāhaṃ tvayā sahaR_2,024.015.2
svarge 'pi ca vinā vāso bhavitā yadi rāghavaR_2,024.016.1
tvayā mama naravyāghra nāhaṃ tam api rocayeR_2,024.016.2
ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutamR_2,024.017.1
vane nivatsyāmi yathā pitur gṛhe tavaiva pādāv upagṛhya saṃmatāR_2,024.017.2
ananyabhāvām anuraktacetasaṃ tvayā viyuktāṃ maraṇāya niścitāmR_2,024.018.1
nayasva māṃ sādhu kuruṣva yācanāṃ na te mayāto gurutā bhaviṣyatiR_2,024.018.2
tathā bruvāṇām api dharmavatsalo na ca sma sītāṃ nṛvaro ninīṣatiR_2,024.019.1
uvāca caināṃ bahu saṃnivartane vane nivāsasya ca duḥkhitāṃ pratiR_2,024.019.2
sa evaṃ bruvatīṃ sītāṃ dharmajño dharmavatsalaḥR_2,025.001.1
nivartanārthe dharmātmā vākyam etad uvāca haR_2,025.001.2
sīte mahākulīnāsi dharme ca niratā sadāR_2,025.002.1
ihācara svadharmaṃ tvaṃ mā yathā manasaḥ sukhamR_2,025.002.2
sīte yathā tvāṃ vakṣyāmi tathā kāryaṃ tvayābaleR_2,025.003.1
vane doṣā hi bahavo vadatas tān nibodha meR_2,025.003.2
sīte vimucyatām eṣā vanavāsakṛtā matiḥR_2,025.004.1
bahudoṣaṃ hi kāntāraṃ vanam ity abhidhīyateR_2,025.004.2
hitabuddhyā khalu vaco mayaitad abhidhīyateR_2,025.005.1
sadā sukhaṃ na jānāmi duḥkham eva sadā vanamR_2,025.005.2
girinirjharasaṃbhūtā girikandaravāsināmR_2,025.006.1
siṃhānāṃ ninadā duḥkhāḥ śrotuṃ duḥkham ato vanamR_2,025.006.2
supyate parṇaśayyāsu svayaṃ bhagnāsu bhūtaleR_2,025.007.1
rātriṣu śramakhinnena tasmād duḥkhataraṃ vanamR_2,025.007.2
upavāsaś ca kartavyā yathāprāṇena maithiliR_2,025.008.1
jaṭābhāraś ca kartavyo valkalāmbaradhāriṇāR_2,025.008.2
atīva vātas timiraṃ bubhukṣā cātra nityaśaḥR_2,025.009.1
bhayāni ca mahānty atra tato duḥkhataraṃ vanamR_2,025.009.2
sarīsṛpāś ca bahavo bahurūpāś ca bhāminiR_2,025.010.1
caranti pṛthivīṃ darpād ato dukhataraṃ vanamR_2,025.010.2
nadīnilayanāḥ sarpā nadīkuṭilagāminaḥR_2,025.011.1
tiṣṭhanty āvṛtya panthānam ato duḥkhataraṃ vanamR_2,025.011.2
pataṃgā vṛścikāḥ kīṭā daṃśāś ca maśakaiḥ sahaR_2,025.012.1
bādhante nityam abale sarvaṃ duḥkham ato vanamR_2,025.012.2
drumāḥ kaṇṭakinaś caiva kuśakāśāś ca bhāminiR_2,025.013.1
vane vyākulaśākhāgrās tena duḥkhataraṃ vanamR_2,025.013.2
tad alaṃ te vanaṃ gatvā kṣamaṃ na hi vanaṃ tavaR_2,025.014.1
vimṛśann iha paśyāmi bahudoṣataraṃ vanamR_2,025.014.2
vanaṃ tu netuṃ na kṛtā matis tadā babhūva rāmeṇa yadā mahātmanāR_2,025.015.1
na tasya sītā vacanaṃ cakāra tat tato 'bravīd rāmam idaṃ suduḥkhitāR_2,025.015.2
etat tu vacanaṃ śrutvā sītā rāmasya duḥkhitāR_2,026.001.1
prasaktāśrumukhī mandam idaṃ vacanam abravītR_2,026.001.2
ye tvayā kīrtitā doṣā vane vastavyatāṃ pratiR_2,026.002.1
guṇān ity eva tān viddhi tava snehapuraskṛtānR_2,026.002.2
tvayā ca saha gantavyaṃ mayā gurujanājñayāR_2,026.003.1
tvadviyogena me rāma tyaktavyam iha jīvitamR_2,026.003.2
na ca māṃ tvatsamīpastham api śaknoti rāghavaR_2,026.004.1
surāṇām īśvaraḥ śakraḥ pradharṣayitum ojasāR_2,026.004.2
patihīnā tu yā nārī na sā śakṣyati jīvitumR_2,026.005.1
kāmam evaṃvidhaṃ rāma tvayā mama vidarśitamR_2,026.005.2
atha cāpi mahāprājña brāhmaṇānāṃ mayā śrutamR_2,026.006.1
purā pitṛgṛhe satyaṃ vastavyaṃ kila me vaneR_2,026.006.2
lakṣaṇibhyo dvijātibhyaḥ śrutvāhaṃ vacanaṃ gṛheR_2,026.007.1
vanavāsakṛtotsāhā nityam eva mahābalaR_2,026.007.2
ādeśo vanavāsasya prāptavyaḥ sa mayā kilaR_2,026.008.1
sā tvayā saha tatrāhaṃ yāsyāmi priya nānyathāR_2,026.008.2
kṛtādeśā bhaviṣyāmi gamiṣyāmi saha tvayāR_2,026.009.1
kālaś cāyaṃ samutpannaḥ satyavāg bhavatu dvijaḥR_2,026.009.2
vanavāse hi jānāmi duḥkhāni bahudhā kilaR_2,026.010.1
prāpyante niyataṃ vīra puruṣair akṛtātmabhiḥR_2,026.010.2
kanyayā ca pitur gehe vanavāsaḥ śruto mayāR_2,026.011.1
bhikṣiṇyāḥ sādhuvṛttāyā mama mātur ihāgrataḥR_2,026.011.2
prasāditaś ca vai pūrvaṃ tvaṃ vai bahuvidhaṃ prabhoR_2,026.012.1
gamanaṃ vanavāsasya kāṅkṣitaṃ hi saha tvayāR_2,026.012.2
kṛtakṣaṇāhaṃ bhadraṃ te gamanaṃ prati rāghavaR_2,026.013.1
vanavāsasya śūrasya caryā hi mama rocateR_2,026.013.2
śuddhātman premabhāvād dhi bhaviṣyāmi vikalmaṣāR_2,026.014.1
bhartāram anugacchantī bhartā hi mama daivatamR_2,026.014.2
pretyabhāve 'pi kalyāṇaḥ saṃgamo me saha tvayāR_2,026.015.1
śrutir hi śrūyate puṇyā brāhmaṇānāṃ yaśasvināmR_2,026.015.2
iha loke ca pitṛbhir yā strī yasya mahāmateR_2,026.016.1
adbhir dattā svadharmeṇa pretyabhāve 'pi tasya sāR_2,026.016.2
evam asmāt svakāṃ nārīṃ suvṛttāṃ hi pativratāmR_2,026.017.1
nābhirocayase netuṃ tvaṃ māṃ keneha hetunāR_2,026.017.2
bhaktāṃ pativratāṃ dīnāṃ māṃ samāṃ sukhaduḥkhayoḥR_2,026.018.1
netum arhasi kākutstha samānasukhaduḥkhinīmR_2,026.018.2
yadi māṃ duḥkhitām evaṃ vanaṃ netuṃ na cecchasiR_2,026.019.1
viṣam agniṃ jalaṃ vāham āsthāsye mṛtyukāraṇātR_2,026.019.2
evaṃ bahuvidhaṃ taṃ sā yācate gamanaṃ pratiR_2,026.020.1
nānumene mahābāhus tāṃ netuṃ vijanaṃ vanamR_2,026.020.2
evam uktā tu sā cintāṃ maithilī samupāgatāR_2,026.021.1
snāpayantīva gām uṣṇair aśrubhir nayanacyutaiḥR_2,026.021.2
cintayantīṃ tathā tāṃ tu nivartayitum ātmavānR_2,026.022.1
krodhāviṣṭāṃ tu vaidehīṃ kākutstho bahv asāntvayatR_2,026.022.2
sāntvyamānā tu rāmeṇa maithilī janakātmajāR_2,027.001.1
vanavāsanimittāya bhartāram idam abravītR_2,027.001.2
sā tam uttamasaṃvignā sītā vipulavakṣasaṃR_2,027.002.1
praṇayāc cābhimānāc ca paricikṣepa rāghavamR_2,027.002.2
kiṃ tvāmanyata vaidehaḥ pitā me mithilādhipaḥR_2,027.003.1
rāma jāmātaraṃ prāpya striyaṃ puruṣavigrahamR_2,027.003.2
anṛtaṃ balaloko 'yam ajñānād yad dhi vakṣyatiR_2,027.004.1
tejo nāsti paraṃ rāme tapatīva divākareR_2,027.004.2
kiṃ hi kṛtvā viṣaṇṇas tvaṃ kuto vā bhayam asti teR_2,027.005.1
yat parityaktukāmas tvaṃ mām ananyaparāyaṇāmR_2,027.005.2
dyumatsenasutaṃ vīra satyavantam anuvratāmR_2,027.006.1
sāvitrīm iva māṃ viddhi tvam ātmavaśavartinīmR_2,027.006.2
na tv ahaṃ manasāpy anyaṃ draṣṭāsmi tvadṛte 'naghaR_2,027.007.1
tvayā rāghava gaccheyaṃ yathānyā kulapāṃsanīR_2,027.007.2
svayaṃ tu bhāryāṃ kaumārīṃ ciram adhyuṣitāṃ satīmR_2,027.008.1
śailūṣa iva māṃ rāma parebhyo dātum icchasiR_2,027.008.2
sa mām anādāya vanaṃ na tvaṃ prasthātum arhasiR_2,027.009.1
tapo vā yadi vāraṇyaṃ svargo vā syāt saha tvayāR_2,027.009.2
na ca me bhavitā tatra kaś cit pathi pariśramaḥR_2,027.010.1
pṛṣṭhatas tava gacchantyā vihāraśayaneṣv apiR_2,027.010.2
kuśakāśaśareṣīkā ye ca kaṇṭakino drumāḥR_2,027.011.1
tūlājinasamasparśā mārge mama saha tvayāR_2,027.011.2
mahāvāta samuddhūtaṃ yan mām avakariṣyatiR_2,027.012.1
rajo ramaṇa tan manye parārdhyam iva candanamR_2,027.012.2
śādvaleṣu yad āsiṣye vanānte vanagoracāR_2,027.013.1
kuthāstaraṇatalpeṣu kiṃ syāt sukhataraṃ tataḥR_2,027.013.2
patraṃ mūlaṃ phalaṃ yat tvam alpaṃ vā yadi vā bahuR_2,027.014.1
dāsyasi svayam āhṛtya tan me 'mṛtarasopamamR_2,027.014.2
na mātur na pitus tatra smariṣyāmi na veśmanaḥR_2,027.015.1
ārtavāny upabhuñjānā puṣpāṇi ca phalāni caR_2,027.015.2
na ca tatra gataḥ kiṃ cid draṣṭum arhasi vipriyamR_2,027.016.1
matkṛte na ca te śoko na bhaviṣyāmi durbharāR_2,027.016.2
yas tvayā saha sa svargo nirayo yas tvayā vināR_2,027.017.1
iti jānan parāṃ prītiṃ gaccha rāma mayā sahaR_2,027.017.2
atha mām evam avyagrāṃ vanaṃ naiva nayiṣyasiR_2,027.018.1
viṣam adyaiva pāsyāmi mā viśaṃ dviṣatāṃ vaśamR_2,027.018.2
paścād api hi duḥkhena mama naivāsti jīvitamR_2,027.019.1
ujjhitāyās tvayā nātha tadaiva maraṇaṃ varamR_2,027.019.2
idaṃ hi sahituṃ śokaṃ muhūrtam api notsaheR_2,027.020.1
kiṃ punar daśavarṣāṇi trīṇi caikaṃ ca duḥkhitāR_2,027.020.2
iti sā śokasaṃtaptā vilapya karuṇaṃ bahuR_2,027.021.1
cukrośa patim āyastā bhṛśam āliṅgya sasvaramR_2,027.021.2
sā viddhā bahubhir vākyair digdhair iva gajāṅganāR_2,027.022.1
cira saṃniyataṃ bāṣpaṃ mumocāgnim ivāraṇiḥR_2,027.022.2
tasyāḥ sphaṭikasaṃkāśaṃ vāri saṃtāpasaṃbhavamR_2,027.023.1
netrābhyāṃ parisusrāva paṅkajābhyām ivodakamR_2,027.023.2
tāṃ pariṣvajya bāhubhyāṃ visaṃjñām iva duḥkhitāmR_2,027.024.1
uvāca vacanaṃ rāmaḥ pariviśvāsayaṃs tadāR_2,027.024.2
na devi tava duḥkhena svargam apy abhirocayeR_2,027.025.1
na hi me 'sti bhayaṃ kiṃ cit svayambhor iva sarvataḥR_2,027.025.2
tava sarvam abhiprāyam avijñāya śubhānaneR_2,027.026.1
vāsaṃ na rocaye 'raṇye śaktimān api rakṣaṇeR_2,027.026.2
yat sṛṣṭāsi mayā sārdhaṃ vanavāsāya maithiliR_2,027.027.1
na vihātuṃ mayā śakyā kīrtir ātmavatā yathāR_2,027.027.2
dharmas tu gajanāsoru sadbhir ācaritaḥ purāR_2,027.028.1
taṃ cāham anuvarte 'dya yathā sūryaṃ suvarcalāR_2,027.028.2
eṣa dharmas tu suśroṇi pitur mātuś ca vaśyatāR_2,027.029.1
ataś cājñāṃ vyatikramya nāhaṃ jīvitum utsaheR_2,027.029.2
tathā vartitum icchāmi sa hi dharmaḥ sanātanaḥR_2,027.030.1
anugacchasva māṃ bhīru sahadharmacarī bhavaR_2,027.030.2
brāhmaṇebhyaś ca ratnāni bhikṣukebhyaś ca bhojanamR_2,027.031.1
dehi cāśaṃsamānebhyaḥ saṃtvarasva ca māciramR_2,027.031.2
anukūlaṃ tu sā bhartur jñātvā gamanam ātmanaḥR_2,027.032.1
kṣipraṃ pramuditā devī dātum evopacakrameR_2,027.032.2
tataḥ prahṛṣṭā paripūrṇamānasā yaśasvinī bhartur avekṣya bhāṣitamR_2,027.033.1
dhanāni ratnāni ca dātum aṅganā pracakrame dharmabhṛtāṃ manasvinīR_2,027.033.2
tato 'bravīn mahātejā rāmo lakṣmaṇam agrataḥR_2,028.001.1
sthitaṃ prāggāminaṃ vīraṃ yācamānaṃ kṛtāñjalimR_2,028.001.2
mayādya saha saumitre tvayi gacchati tad vanamR_2,028.002.1
ko bhariṣyati kausalyāṃ sumitrāṃ vā yaśasvinīmR_2,028.002.2
abhivarṣati kāmair yaḥ parjanyaḥ pṛthivīm ivaR_2,028.003.1
sa kāmapāśaparyasto mahātejā mahīpatiḥR_2,028.003.2
sā hi rājyam idaṃ prāpya nṛpasyāśvapateḥ sutāR_2,028.004.1
duḥkhitānāṃ sapatnīnāṃ na kariṣyati śobhanamR_2,028.004.2
evam uktas tu rāmeṇa lakṣmaṇaḥ ślakṣṇayā girāR_2,028.005.1
pratyuvāca tadā rāmaṃ vākyajño vākyakovidamR_2,028.005.2
tavaiva tejasā vīra bharataḥ pūjayiṣyatiR_2,028.006.1
kausalyāṃ ca sumitrāṃ ca prayato nātra saṃśayaḥR_2,028.006.2
kausalyā bibhṛyād āryā sahasram api madvidhānR_2,028.007.1
yasyāḥ sahasraṃ grāmāṇāṃ saṃprāptam upajīvanamR_2,028.007.2
dhanur ādāya saśaraṃ khanitrapiṭakādharaḥR_2,028.008.1
agratas te gamiṣyāmi panthānam anudarśayanR_2,028.008.2
āhariṣyāmi te nityaṃ mūlāni ca phalāni caR_2,028.009.1
vanyāni yāni cānyāni svāhārāṇi tapasvināmR_2,028.009.2
bhavāṃs tu saha vaidehyā girisānuṣu raṃsyateR_2,028.010.1
ahaṃ sarvaṃ kariṣyāmi jāgrataḥ svapataś ca teR_2,028.010.2
rāmas tv anena vākyena suprītaḥ pratyuvāca tamR_2,028.011.1
vrajāpṛcchasva saumitre sarvam eva suhṛjjanamR_2,028.011.2
ye ca rājño dadau divye mahātmā varuṇaḥ svayamR_2,028.012.1
janakasya mahāyajñe dhanuṣī raudradarśaneR_2,028.012.2
abhedyakavace divye tūṇī cākṣayasāyakauR_2,028.013.1
ādityavimalau cobhau khaḍgau hemapariṣkṛtauR_2,028.013.2
satkṛtya nihitaṃ sarvam etad ācāryasadmaniR_2,028.014.1
sa tvam āyudham ādāya kṣipram āvraja lakṣmaṇaR_2,028.014.2
sa suhṛjjanam āmantrya vanavāsāya niścitaḥR_2,028.015.1
ikṣvākugurum āmantrya jagrāhāyudham uttamamR_2,028.015.2
tad divyaṃ rājaśārdūlaḥ satkṛtaṃ mālyabhūṣitamR_2,028.016.1
rāmāya darśayām āsa saumitriḥ sarvam āyudhamR_2,028.016.2
tam uvācātmavān rāmaḥ prītyā lakṣmaṇam āgatamR_2,028.017.1
kāle tvam āgataḥ saumya kāṅkṣite mama lakṣmaṇaR_2,028.017.2
ahaṃ pradātum icchāmi yad idaṃ māmakaṃ dhanamR_2,028.018.1
brāhmaṇebhyas tapasvibhyas tvayā saha paraṃtapaR_2,028.018.2
vasantīha dṛḍhaṃ bhaktyā guruṣu dvijasattamāḥR_2,028.019.1
teṣām api ca me bhūyaḥ sarveṣāṃ copajīvināmR_2,028.019.2
vasiṣṭhaputraṃ tu suyajñam āryaṃ tvam ānayāśu pravaraṃ dvijānāmR_2,028.020.1
abhiprayāsyāmi vanaṃ samastān abhyarcya śiṣṭān aparān dvijātīnR_2,028.020.2
tataḥ śāsanam ājñāya bhrātuḥ śubhataraṃ priyamR_2,029.001.1
gatvā sa praviveśāśu suyajñasya niveśanamR_2,029.001.2
taṃ vipram agnyagārasthaṃ vanditvā lakṣmaṇo 'bravītR_2,029.002.1
sakhe 'bhyāgaccha paśya tvaṃ veśma duṣkarakāriṇaḥR_2,029.002.2
tataḥ saṃdhyām upāsyāśu gatvā saumitriṇā sahaR_2,029.003.1
juṣṭaṃ tat prāviśal lakṣmyā ramyaṃ rāmaniveśanamR_2,029.003.2
tam āgataṃ vedavidaṃ prāñjaliḥ sītayā sahaR_2,029.004.1
suyajñam abhicakrāma rāghavo 'gnim ivārcitamR_2,029.004.2
jātarūpamayair mukhyair aṅgadaiḥ kuṇḍalaiḥ śubhaiḥR_2,029.005.1
sahema sūtrair maṇibhiḥ keyūrair valayair apiR_2,029.005.2
anyaiś ca ratnair bahubhiḥ kākutsthaḥ pratyapūjayatR_2,029.006.1
suyajñaṃ sa tadovāca rāmaḥ sītāpracoditaḥR_2,029.006.2
hāraṃ ca hemasūtraṃ ca bhāryāyai saumya hārayaR_2,029.007.1
raśanāṃ cādhunā sītā dātum icchati te sakheR_2,029.007.2
paryaṅkam agryāstaraṇaṃ nānāratnavibhūṣitamR_2,029.008.1
tam apīcchati vaidehī pratiṣṭhāpayituṃ tvayiR_2,029.008.2
nāgaḥ śatruṃ jayo nāma mātulo yaṃ dadau mamaR_2,029.009.1
taṃ te gajasahasreṇa dadāmi dvijapuṃgavaR_2,029.009.2
ity uktaḥ sa hi rāmeṇa suyajñaḥ pratigṛhya tatR_2,029.010.1
rāmalakṣmaṇasītānāṃ prayuyojāśiṣaḥ śivāḥR_2,029.010.2
atha bhrātaram avyagraṃ priyaṃ rāmaḥ priyaṃvadaḥR_2,029.011.1
saumitriṃ tam uvācedaṃ brahmeva tridaśeśvaramR_2,029.011.2
agastyaṃ kauśikaṃ caiva tāv ubhau brāhmaṇottamauR_2,029.012.1
arcayāhūya saumitre ratnaiḥ sasyam ivāmbubhiḥR_2,029.012.2
kausalyāṃ ca ya āśīrbhir bhaktaḥ paryupatiṣṭhatiR_2,029.013.1
ācāryas taittirīyāṇām abhirūpaś ca vedavitR_2,029.013.2
tasya yānaṃ ca dāsīś ca saumitre saṃpradāpayaR_2,029.014.1
kauśeyāni ca vastrāṇi yāvat tuṣyati sa dvijaḥR_2,029.014.2
sūtaś citrarathaś cāryaḥ sacivaḥ suciroṣitaḥR_2,029.015.1
toṣayainaṃ mahārhaiś ca ratnair vastrair dhanais tathāR_2,029.015.2
śālivāhasahasraṃ ca dve śate bhadrakāṃs tathāR_2,029.016.1
vyañjanārthaṃ ca saumitre gosahasram upākuruR_2,029.016.2
tataḥ sa puruṣavyāghras tad dhanaṃ lakṣmaṇaḥ svayamR_2,029.017.1
yathoktaṃ brāhmaṇendrāṇām adadād dhanado yathāR_2,029.017.2
athābravīd bāṣpakalāṃs tiṣṭhataś copajīvinaḥR_2,029.018.1
saṃpradāya bahu dravyam ekaikasyopajīvinaḥR_2,029.018.2
lakṣmaṇasya ca yad veśma gṛhaṃ ca yad idaṃ mamaR_2,029.019.1
aśūnyaṃ kāryam ekaikaṃ yāvadāgamanaṃ mamaR_2,029.019.2
uvācedaṃ dhanadhyakṣaṃ dhanam ānīyatām itiR_2,029.020.1
tato 'sya dhanam ājahruḥ sarvam evopajīvinaḥR_2,029.020.2
tataḥ sa puruṣavyāghras tad dhanaṃ sahalakṣmaṇaḥR_2,029.021.1
dvijebhyo bālavṛddhebhyaḥ kṛpaṇebhyo 'bhyadāpayatR_2,029.021.2
tatrāsīt piṅgalo gārgyas trijaṭo nāma vai dvijaḥR_2,029.022.1
ā pañcamāyāḥ kakṣyāyā nainaṃ kaś cid avārayatR_2,029.022.2
nirdhano bahuputro 'smi rājaputra mahāyaśaḥR_2,029.023.1
uñchavṛttir vane nityaṃ pratyavekṣasva mām itiR_2,029.023.2
gavāṃ sahasram apy ekaṃ na tu viśrāṇitaṃ mayāR_2,029.024.1
parikṣipasi daṇḍena yāvat tāvad avāpsyasiR_2,029.024.2
sa śāṭīṃ tvaritaḥ kaṭyāṃ saṃbhrāntaḥ pariveṣṭya tāmR_2,029.025.1
āvidhya daṇḍaṃ cikṣepa sarvaprāṇena vegitaḥR_2,029.025.2
uvāca ca tato rāmas taṃ gārgyam abhisāntvayanR_2,029.026.1
manyur na khalu kartavyaḥ parihāso hy ayaṃ mamaR_2,029.026.2
tataḥ sabhāryas trijaṭo mahāmunir gavām anīkaṃ pratigṛhya moditaḥR_2,029.027.1
yaśobalaprītisukhopabṛṃhiṇīs tad āśiṣaḥ pratyavadan mahātmanaḥR_2,029.027.2
dattvā tu saha vaidehyā brāhmaṇebhyo dhanaṃ bahuR_2,030.001.1
jagmatuḥ pitaraṃ draṣṭuṃ sītayā saha rāghavauR_2,030.001.2
tato gṛhīte duṣprekṣye aśobhetāṃ tadāyudheR_2,030.002.1
mālādāmabhir āsakte sītayā samalaṃkṛteR_2,030.002.2
tataḥ prāsādaharmyāṇi vimānaśikharāṇi caR_2,030.003.1
adhiruhya janaḥ śrīmān udāsīno vyalokayatR_2,030.003.2
na hi rathyāḥ sma śakyante gantuṃ bahujanākulāḥR_2,030.004.1
āruhya tasmāt prāsādān dīnāḥ paśyanti rāghavamR_2,030.004.2
padātiṃ varjitacchatraṃ rāmaṃ dṛṣṭvā tadā janāḥR_2,030.005.1
ūcur bahuvidhā vācaḥ śokopahatacetasaḥR_2,030.005.2
yaṃ yāntam anuyāti sma caturaṅgabalaṃ mahatR_2,030.006.1
tam ekaṃ sītayā sārdham anuyāti sma lakṣmaṇaḥR_2,030.006.2
aiśvaryasya rasajñaḥ san kāmināṃ caiva kāmadaḥR_2,030.007.1
necchaty evānṛtaṃ kartuṃ pitaraṃ dharmagauravātR_2,030.007.2
yā na śakyā purā draṣṭuṃ bhūtair ākāśagair apiR_2,030.008.1
tām adya sītāṃ paśyanti rājamārgagatā janāḥR_2,030.008.2
aṅgarāgocitāṃ sītāṃ raktacandana sevinīmR_2,030.009.1
varṣam uṣṇaṃ ca śītaṃ ca neṣyaty āśu vivarṇatāmR_2,030.009.2
adya nūnaṃ daśarathaḥ sattvam āviśya bhāṣateR_2,030.010.1
na hi rājā priyaṃ putraṃ vivāsayitum arhatiR_2,030.010.2
nirguṇasyāpi putrasyā kāthaṃ syād vipravāsanamR_2,030.011.1
kiṃ punar yasya loko 'yaṃ jito vṛttena kevalamR_2,030.011.2
ānṛśaṃsyam anukrośaḥ śrutaṃ śīlaṃ damaḥ śamaḥR_2,030.012.1
rāghavaṃ śobhayanty ete ṣaḍguṇāḥ puruṣottamamR_2,030.012.2
tasmāt tasyopaghātena prajāḥ paramapīḍitāḥR_2,030.013.1
audakānīva sattvāni grīṣme salilasaṃkṣayātR_2,030.013.2
pīḍayā pīḍitaṃ sarvaṃ jagad asya jagatpateḥR_2,030.014.1
mūlasyevopaghātena vṛkṣaḥ puṣpaphalopagaḥR_2,030.014.2
te lakṣmaṇa iva kṣipraṃ sapatnyaḥ sahabāndhavāḥR_2,030.015.1
gacchantam anugacchāmo yena gacchati rāghavaḥR_2,030.015.2
udyānāni parityajya kṣetrāṇi ca gṛhāṇi caR_2,030.016.1
ekaduḥkhasukhā rāmam anugacchāma dhārmikamR_2,030.016.2
samuddhṛtanidhānāni paridhvastājirāṇi caR_2,030.017.1
upāttadhanadhānyāni hṛtasārāṇi sarvaśaḥR_2,030.017.2
rajasābhyavakīrṇāni parityaktāni daivataiḥR_2,030.018.1
asmattyaktāni veśmāni kaikeyī pratipadyatāmR_2,030.018.2
vanaṃ nagaram evāstu yena gacchati rāghavaḥR_2,030.019.1
asmābhiś ca parityaktaṃ puraṃ saṃpadyatāṃ vanamR_2,030.019.2
bilāni daṃṣṭriṇaḥ sarve sānūni mṛgapakṣiṇaḥR_2,030.020.1
asmattyaktaṃ prapadyantāṃ sevyamānaṃ tyajantu caR_2,030.020.2
ity evaṃ vividhā vāco nānājanasamīritāḥR_2,030.021.1
śuśrāva rāmaḥ śrutvā ca na vicakre 'sya mānasaṃR_2,030.021.2
pratīkṣamāṇo 'bhijanaṃ tadārtam anārtarūpaḥ prahasann ivāthaR_2,030.022.1
jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥR_2,030.022.2
tat pūrvam aikṣvākasuto mahātmā rāmo gamiṣyan vanam ārtarūpamR_2,030.023.1
vyatiṣṭhata prekṣya tadā sumantraṃ pitur mahātmā pratihāraṇārthamR_2,030.023.2
pitur nideśena tu dharmavatsalo vanapraveśe kṛtabuddhiniścayaḥR_2,030.024.1
sa rāghavaḥ prekṣya sumantram abravīn nivedayasvāgamanaṃ nṛpāya meR_2,030.024.2
sa rāmapreṣitaḥ kṣipraṃ saṃtāpakaluṣendriyaḥR_2,031.001.1
praviśya nṛpatiṃ sūto niḥśvasantaṃ dadarśa haR_2,031.001.2
ālokya tu mahāprājñaḥ paramākula cetasaṃR_2,031.002.1
rāmam evānuśocantaṃ sūtaḥ prāñjalir āsadatR_2,031.002.2
ayaṃ sa puruṣavyāghra dvāri tiṣṭhati te sutaḥR_2,031.003.1
brāhmaṇebhyo dhanaṃ dattvā sarvaṃ caivopajīvināmR_2,031.003.2
sa tvā paśyatu bhadraṃ te rāmaḥ satyaparākramaḥR_2,031.004.1
sarvān suhṛda āpṛcchya tvām idānīṃ didṛkṣateR_2,031.004.2
gamiṣyati mahāraṇyaṃ taṃ paśya jagatīpateR_2,031.005.1
vṛtaṃ rājaguṇaiḥ sarvair ādityam iva raśmibhiḥR_2,031.005.2
sa satyavādī dharmātmā gāmbhīryāt sāgaropamaḥR_2,031.006.1
ākāśa iva niṣpaṅko narendraḥ pratyuvāca tamR_2,031.006.2
sumantrānaya me dārān ye ke cid iha māmakāḥR_2,031.007.1
dāraiḥ parivṛtaḥ sarvair draṣṭum icchāmi rāghavamR_2,031.007.2
so 'ntaḥpuram atītyaiva striyas tā vākyam abravītR_2,031.008.1
āryo hvayati vo rājā gamyatāṃ tatra māciramR_2,031.008.2
evam uktāḥ striyaḥ sarvāḥ sumantreṇa nṛpājñayāR_2,031.009.1
pracakramus tad bhavanaṃ bhartur ājñāya śāsanamR_2,031.009.2
ardhasaptaśatās tās tu pramadās tāmralocanāḥR_2,031.010.1
kausalyāṃ parivāryātha śanair jagmur dhṛtavratāḥR_2,031.010.2
āgateṣu ca dāreṣu samavekṣya mahīpatiḥR_2,031.011.1
uvāca rājā taṃ sūtaṃ sumantrānaya me sutamR_2,031.011.2
sa sūto rāmam ādāya lakṣmaṇaṃ maithilīṃ tadāR_2,031.012.1
jagāmābhimukhas tūrṇaṃ sakāśaṃ jagatīpateḥR_2,031.012.2
sa rājā putram āyāntaṃ dṛṣṭvā dūrāt kṛtāñjalimR_2,031.013.1
utpapātāsanāt tūrṇam ārtaḥ strījanasaṃvṛtaḥR_2,031.013.2
so 'bhidudrāva vegena rāmaṃ dṛṣṭvā viśāṃ patiḥR_2,031.014.1
tam asaṃprāpya duḥkhārtaḥ papāta bhuvi mūrchitaḥR_2,031.014.2
taṃ rāmo 'bhyapātat kṣipraṃ lakṣmaṇaś ca mahārathaḥR_2,031.015.1
visaṃjñam iva duḥkhena saśokaṃ nṛpatiṃ tadāR_2,031.015.2
strīsahasraninādaś ca saṃjajñe rājaveśmaniR_2,031.016.1
hāhā rāmeti sahasā bhūṣaṇadhvanimūrchitaḥR_2,031.016.2
taṃ pariṣvajya bāhubhyāṃ tāv ubhau rāmalakṣmaṇauR_2,031.017.1
paryaṅke sītayā sārdhaṃ rudantaḥ samaveśayanR_2,031.017.2
atha rāmo muhūrtena labdhasaṃjñaṃ mahīpatimR_2,031.018.1
uvāca prāñjalir bhūtvā śokārṇavapariplutamR_2,031.018.2
āpṛcche tvāṃ mahārāja sarveṣām īśvaro 'si naḥR_2,031.019.1
prasthitaṃ daṇḍakāraṇyaṃ paśya tvaṃ kuśalena māmR_2,031.019.2
lakṣmaṇaṃ cānujānīhi sītā cānveti māṃ vanamR_2,031.020.1
kāraṇair bahubhis tathyair vāryamāṇau na cecchataḥR_2,031.020.2
anujānīhi sarvān naḥ śokam utsṛjya mānadaR_2,031.021.1
lakṣmaṇaṃ māṃ ca sītāṃ ca prajāpatir iva prajāḥR_2,031.021.2
pratīkṣamāṇam avyagram anujñāṃ jagatīpateḥR_2,031.022.1
uvāca rarjā saṃprekṣya vanavāsāya rāghavamR_2,031.022.2
ahaṃ rāghava kaikeyyā varadānena mohitaḥR_2,031.023.1
ayodhyāyās tvam evādya bhava rājā nigṛhya māmR_2,031.023.2
evam ukto nṛpatinā rāmo dharmabhṛtāṃ varaḥR_2,031.024.1
pratyuvācāñjaliṃ kṛtvā pitaraṃ vākyakovidaḥR_2,031.024.2
bhavān varṣasahasrāya pṛthivyā nṛpate patiḥR_2,031.025.1
ahaṃ tv araṇye vatsyāmi na me kāryaṃ tvayānṛtamR_2,031.025.2
śreyase vṛddhaye tāta punarāgamanāya caR_2,031.026.1
gacchasvāriṣṭam avyagraḥ panthānam akutobhayamR_2,031.026.2
mātaraṃ māṃ ca saṃpaśyan vasemām adya śarvarīmR_2,031.027.1
tarpitaḥ sarvakāmais tvaṃ śvaḥkāle sādhayiṣyasiR_2,031.027.2
atha rāmas tathā śrutvā pitur ārtasya bhāṣitamR_2,031.028.1
lakṣmaṇena saha bhrātrā dīno vacanam abravītR_2,031.028.2
prāpsyāmi yān adya guṇān ko me śvastān pradāsyatiR_2,031.029.1
apakramaṇam evātaḥ sarvakāmair ahaṃ vṛṇeR_2,031.029.2
iyaṃ sarāṣṭrā sajanā dhanadhānyasamākulāR_2,031.030.1
mayā visṛṣṭā vasudhā bharatāya pradīyatāmR_2,031.030.2
apagacchatu te duḥkhaṃ mā bhūr bāṣpapariplutaḥR_2,031.031.1
na hi kṣubhyati durdharṣaḥ samudraḥ saritāṃ patiḥR_2,031.031.2
naivāhaṃ rājyam icchāmi na sukhaṃ na ca maithilīmR_2,031.032.1
tvām ahaṃ satyam icchāmi nānṛtaṃ puruṣarṣabhaR_2,031.032.2
puraṃ ca rāṣṭraṃ ca mahī ca kevalā mayā nisṛṣṭā bharatāya dīyatāmR_2,031.033.1
ahaṃ nideśaṃ bhavato 'nupālayan vanaṃ gamiṣyāmi cirāya sevitumR_2,031.033.2
mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanāmR_2,031.034.1
śivāṃ susīmām anuśāstu kevalaṃ tvayā yad uktaṃ nṛpate yathāstu tatR_2,031.034.2
na me tathā pārthiva dhīyate mano mahatsu kāmeṣu na cātmanaḥ priyeR_2,031.035.1
yathā nideśe tava śiṣṭasaṃmate vyapaitu duḥkhaṃ tava matkṛte 'naghaR_2,031.035.2
tad adya naivānagha rājyam avyayaṃ na sarvakāmān na sukhaṃ na maithilīmR_2,031.036.1
na jīvitaṃ tvām anṛtena yojayan vṛṇīya satyaṃ vratam astu te tathāR_2,031.036.2
phalāni mūlāni ca bhakṣayan vane girīṃś ca paśyan saritaḥ sarāṃsi caR_2,031.037.1
vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥR_2,031.037.2
tataḥ sumantram aikṣvākaḥ pīḍito 'tra pratijñayāR_2,032.001.1
sabāṣpam atiniḥśvasya jagādedaṃ punaḥ punaḥR_2,032.001.2
sūta ratnasusaṃpūrṇā caturvidhabalā camūḥR_2,032.002.1
rāgavasyānuyātrārthaṃ kṣipraṃ pratividhīyatāmR_2,032.002.2
rūpājīvā ca śālinyo vaṇijaś ca mahādhanāḥR_2,032.003.1
śobhayantu kumārasya vāhinīṃ suprasāritāḥR_2,032.003.2
ye cainam upajīvanti ramate yaiś ca vīryataḥR_2,032.004.1
teṣāṃ bahuvidhaṃ dattvā tān apy atra niyojayaR_2,032.004.2
nighnan mṛgān kuñjarāṃś ca pibaṃś cāraṇyakaṃ madhuR_2,032.005.1
nadīś ca vividhāḥ paśyan na rājyaṃ saṃsmariṣyatiR_2,032.005.2
dhānyakośaś ca yaḥ kaś cid dhanakośaś ca māmakaḥR_2,032.006.1
tau rāmam anugacchetāṃ vasantaṃ nirjane vaneR_2,032.006.2
yajan puṇyeṣu deśeṣu visṛjaṃś cāptadakṣiṇāḥR_2,032.007.1
ṛṣibhiś ca samāgamya pravatsyati sukhaṃ vaneR_2,032.007.2
bharataś ca mahābāhur ayodhyāṃ pālayiṣyatiR_2,032.008.1
sarvakāmaiḥ punaḥ śrīmān rāmaḥ saṃsādhyatām itiR_2,032.008.2
evaṃ bruvati kākutsthe kaikeyyā bhayam āgatamR_2,032.009.1
mukhaṃ cāpy agamāc choṣaṃ svaraś cāpi nyarudhyataR_2,032.009.2
rājyaṃ gatajanaṃ sādho pītamaṇḍāṃ surām ivaR_2,032.010.1
nirāsvādyatamaṃ śūnyaṃ bharato nābhipatsyateR_2,032.010.2
rājā daśaratho vākyam uvācāyatalocanāmR_2,032.011.1
vahantaṃ kiṃ tudasi māṃ niyujya dhuri māhiteR_2,032.011.2
tavaiva vaṃśe sagaro jyeṣṭhaṃ putram upārudhatR_2,032.012.1
asamañja iti khyātaṃ tathāyaṃ gantum arhatiR_2,032.012.2
evam ukto dhig ity eva rājā daśaratho 'bravītR_2,032.013.1
vrīḍitaś ca janaḥ sarvaḥ sā ca tan nāvabudhyataR_2,032.013.2
tatra vṛddho mahāmātraḥ siddhārtho nāma nāmataḥR_2,032.014.1
śucir bahumato rājñaḥ kaikeyīm idam abravītR_2,032.014.2
asamañjo gṛhītvā tu krīḍitaḥ pathi dārakānR_2,032.015.1
sarayvāḥ prakṣipann apsu ramate tena durmatiḥR_2,032.015.2
taṃ dṛṣṭvā nāgaraḥ sarve kruddhā rājānam abruvanR_2,032.016.1
asamañjaṃ vṛṣīṇvaikam asmān vā rāṣṭravardhanaR_2,032.016.2
tān uvāca tato rājā kiṃnimittam idaṃ bhayamR_2,032.017.1
tāś cāpi rājñā saṃpṛṣṭā vākyaṃ prakṛtayo 'bruvanR_2,032.017.2
krīḍitas tv eṣa naḥ putrān bālān udbhrāntacetanaḥR_2,032.018.1
sarayvāṃ prakṣipan maurkhyād atulāṃ prītim aśnuteR_2,032.018.2
sa tāsāṃ vacanaṃ śrutvā prakṛtīnāṃ narādhipaR_2,032.019.1
taṃ tatyājāhitaṃ putraṃ tāsāṃ priyacikīrṣayāR_2,032.019.2
ity evam atyajad rājā sagaro vai sudhārmikaḥR_2,032.020.1
rāmaḥ kim akarot pāpaṃ yenaivam uparudhyateR_2,032.020.2
śrutvā tu siddhārthavaco rājā śrāntatarasvanaḥR_2,032.021.1
śokopahatayā vācā kaikeyīm idam abravītR_2,032.021.2
anuvrajiṣyāmy aham adya rāmaṃ rājyaṃ parityajya sukhaṃ dhanaṃ caR_2,032.022.1
sahaiva rājñā bharatena ca tvaṃ yathā sukhaṃ bhuṅkṣva cirāya rājyamR_2,032.022.2
mahāmātravacaḥ śrutvā rāmo daśarathaṃ tadāR_2,033.001.1
anvabhāṣata vākyaṃ tu vinayajño vinītavatR_2,033.001.2
tyaktabhogasya me rājan vane vanyena jīvataḥR_2,033.002.1
kiṃ kāryam anuyātreṇa tyaktasaṅgasya sarvataḥR_2,033.002.2
yo hi dattvā dvipaśreṣṭhaṃ kakṣyāyāṃ kurute manaḥR_2,033.003.1
rajjusnehena kiṃ tasya tyajataḥ kuñjarottamamR_2,033.003.2
tathā mama satāṃ śreṣṭha kiṃ dhvajinyā jagatpateR_2,033.004.1
sarvāṇy evānujānāmi cīrāṇy evānayantu meR_2,033.004.2
khanitrapiṭake cobhe mamānayata gacchataḥR_2,033.005.1
caturdaśa vane vāsaṃ varṣāṇi vasato mamaR_2,033.005.2
atha cīrāṇi kaikeyī svayam āhṛtya rāghavamR_2,033.006.1
uvāca paridhatsveti janaughe nirapatrapāR_2,033.006.2
sa cīre puruṣavyāghraḥ kaikeyyāḥ pratigṛhya teR_2,033.007.1
sūkṣmavastram avakṣipya munivastrāṇy avasta haR_2,033.007.2
lakṣmaṇaś cāpi tatraiva vihāya vasane śubheR_2,033.008.1
tāpasāc chādane caiva jagrāha pitur agrataḥR_2,033.008.2
athātmaparidhānārthaṃ sītā kauśeyavāsinīR_2,033.009.1
samīkṣya cīraṃ saṃtrastā pṛṣatī vāgurām ivaR_2,033.009.2
gandharvarājapratimaṃ bhartāram idam abravītR_2,033.010.1
kathaṃ nu cīraṃ badhnanti munayo vanavāsinaḥR_2,033.010.2
kṛtvā kaṇṭhe ca sā cīram ekam ādāya pāṇināR_2,033.011.1
tasthau hy akuṣalā tatra vrīḍitā janakātmajaR_2,033.011.2
tasyās tat kṣipram āgamya rāmo dharmabhṛtāṃ varaḥR_2,033.012.1
cīraṃ babandha sītāyāḥ kauśeyasyopari svayamR_2,033.012.2
tasyāṃ cīraṃ vasānāyāṃ nāthavatyām anāthavatR_2,033.013.1
pracukrośa janaḥ sarvo dhik tvāṃ daśarathaṃ tv itiR_2,033.013.2
sa niḥśvasyoṣṇam aikṣvākas tāṃ bhāryām idam abravītR_2,033.014.1
kaikeyi kuśacīreṇa na sītā gantum arhatiR_2,033.014.2
nanu paryāptam etat te pāpe rāmavivāsanamR_2,033.015.1
kim ebhiḥ kṛpaṇair bhūyaḥ pātakair api te kṛtaiḥR_2,033.015.2
evaṃ bruvantaṃ pitaraṃ rāmaḥ saṃprasthito vanamR_2,033.016.1
avākśirasam āsīnam idaṃ vacanam abravītR_2,033.016.2
iyaṃ dhārmika kausalyā mama mātā yaśasvinīR_2,033.017.1
vṛddhā cākṣudraśīlā ca na ca tvāṃ devagarhiteR_2,033.017.2
mayā vihīnāṃ varada prapannāṃ śokasāgaramR_2,033.018.1
adṛṣṭapūrvavyasanāṃ bhūyaḥ saṃmantum arhasiR_2,033.018.2
imāṃ mahendropamajātagarbhiṇīṃ tathā vidhātuṃ janamīṃ mamārhasiR_2,033.019.1
yathā vanasthe mayi śokakarśitā na jīvitaṃ nyasya yamakṣayaṃ vrajetR_2,033.019.2
rāmasya tu vacaḥ śrutvā muniveṣadharaṃ ca tamR_2,034.001.1
samīkṣya saha bhāryābhī rājā vigatacetanaḥR_2,034.001.2
nainaṃ duḥkhena saṃtaptaḥ pratyavaikṣata rāghavamR_2,034.002.1
na cainam abhisaṃprekṣya pratyabhāṣata durmanāḥR_2,034.002.2
sa muhūrtam ivāsaṃjño duḥkhitaś ca mahīpatiḥR_2,034.003.1
vilalāpa mahābāhū rāmam evānucintayanR_2,034.003.2
manye khalu mayā pūrvaṃ vivatsā bahavaḥ kṛtāḥR_2,034.004.1
prāṇino hiṃsitā vāpi tasmād idam upasthitamR_2,034.004.2
na tv evānāgate kāle dehāc cyavati jīvitamR_2,034.005.1
kaikeyyā kliśyamānasya mṛtyur mama na vidyateR_2,034.005.2
yo 'haṃ pāvakasaṃkāśaṃ paśyāmi purataḥ sthitamR_2,034.006.1
vihāya vasane sūkṣme tāpasācchādam ātmajamR_2,034.006.2
ekasyāḥ khalu kaikeyyāḥ kṛte 'yaṃ kliśyate janaḥR_2,034.007.1
svārthe prayatamānāyāḥ saṃśritya nikṛtiṃ tv imāmR_2,034.007.2
evam uktvā tu vacanaṃ bāṣpeṇa pihitekṣṇahaR_2,034.008.1
rāmeti sakṛd evoktvā vyāhartuṃ na śaśāka haR_2,034.008.2
saṃjñāṃ tu pratilabhyaiva muhūrtāt sa mahīpatiḥR_2,034.009.1
netrābhyām aśrupūrṇābhyāṃ sumantram idam abravītR_2,034.009.2
aupavāhyaṃ rathaṃ yuktvā tvam āyāhi hayottamaiḥR_2,034.010.1
prāpayainaṃ mahābhāgam ito janapadāt paramR_2,034.010.2
evaṃ manye guṇavatāṃ guṇānāṃ phalam ucyateR_2,034.011.1
pitrā mātrā ca yat sādhur vīro nirvāsyate vanamR_2,034.011.2
rājño vacanam ājñāya sumantraḥ śīghravikramaḥR_2,034.012.1
yojayitvāyayau tatra ratham aśvair alaṃkṛtamR_2,034.012.2
taṃ rathaṃ rājaputrāya sūtaḥ kanakabhūṣitamR_2,034.013.1
ācacakṣe 'ñjaliṃ kṛtvā yuktaṃ paramavājibhiḥR_2,034.013.2
rājā satvaram āhūya vyāpṛtaṃ vittasaṃcayeR_2,034.014.1
uvāca deśakālajño niścitaṃ sarvataḥ śuciR_2,034.014.2
vāsāṃsi ca mahārhāṇi bhūṣaṇāni varāṇi caR_2,034.015.1
varṣāṇy etāni saṃkhyāya vaidehyāḥ kṣipram ānayaR_2,034.015.2
narendreṇaivam uktas tu gatvā kośagṛhaṃ tataḥR_2,034.016.1
prāyacchat sarvam āhṛtya sītāyai kṣipram eva tatR_2,034.016.2
sā sujātā sujātāni vaidehī prasthitā vanamR_2,034.017.1
bhūṣayām āsa gātrāṇi tair vicitrair vibhūṣaṇaiḥR_2,034.017.2
vyarājayata vaidehī veśma tat suvibhūṣitāR_2,034.018.1
udyato 'ṃśumataḥ kāle khaṃ prabheva vivasvataḥR_2,034.018.2
tāṃ bhujābhyāṃ pariṣvajya śvaśrūr vacanam abravītR_2,034.019.1
anācarantīṃ kṛpaṇaṃ mūdhny upāghrāya maithilīmR_2,034.019.2
asatyaḥ sarvaloke 'smin satataṃ satkṛtāḥ priyaiḥR_2,034.020.1
bhartāraṃ nānumanyante vinipātagataṃ striyaḥR_2,034.020.2
sa tvayā nāvamantavyaḥ putraḥ pravrājito mamaR_2,034.021.1
tava daivatam astv eṣa nirdhanaḥ sadhano 'pi vāR_2,034.021.2
vijñāya vacanaṃ sītā tasyā dharmārthasaṃhitamR_2,034.022.1
kṛtāñjalir uvācedaṃ śvaśrūm abhimukhe sthitāR_2,034.022.2
kariṣye sarvam evāham āryā yad anuśāsti māmR_2,034.023.1
abhijñāsmi yathā bhartur vartitavyaṃ śrutaṃ ca meR_2,034.023.2
na mām asajjanenāryā samānayitum arhatiR_2,034.024.1
dharmād vicalituṃ nāham alaṃ candrād iva prabhāR_2,034.024.2
nātantrī vādyate vīṇā nācakro vartate rathaḥR_2,034.025.1
nāpatiḥ sukham edhate yā syād api śatātmajāR_2,034.025.2
mitaṃ dadāti hi pitā mitaṃ mātā mitaṃ sutaḥR_2,034.026.1
amitasya hi dātāraṃ bhartāraṃ kā na pūjayetR_2,034.026.2
sāham evaṃgatā śreṣṭhā śrutadharmaparāvarāR_2,034.027.1
ārye kim avamanyeyaṃ strīṇāṃ bhartā hi daivatamR_2,034.027.2
sītāyā vacanaṃ śrutvā kausalyā hṛdayaṃgamamR_2,034.028.1
śuddhasattvā mumocāśru sahasā duḥkhaharṣajamR_2,034.028.2
tāṃ prāñjalir abhikramya mātṛmadhye 'tisatkṛtāmR_2,034.029.1
rāmaḥ paramadharmajño mātaraṃ vākyam abravītR_2,034.029.2
amba mā duḥkhitā bhūs tvaṃ paśya tvaṃ pitaraṃ mamaR_2,034.030.1
kṣayo hi vanavāsasya kṣipram eva bhaviṣyatiR_2,034.030.2
suptāyās te gamiṣyanti navavarṣāṇi pañca caR_2,034.031.1
sā samagram iha prāptaṃ māṃ drakṣyasi suhṛdvṛtamR_2,034.031.2
etāvad abhinītārtham uktvā sa jananīṃ vacaḥR_2,034.032.1
trayaḥ śataśatārdhā hi dadarśāvekṣya mātaraḥR_2,034.032.2
tāś cāpi sa tathaivārtā mātṝr daśarathātmajaḥR_2,034.033.1
dharmayuktam idaṃ vākyaṃ nijagāda kṛtāñjaliḥR_2,034.033.2
saṃvāsāt paruṣaṃ kiṃ cid ajñānād vāpi yat kṛtamR_2,034.034.1
tan me samanujānīta sarvāś cāmantrayāmi vaḥR_2,034.034.2
jajñe 'tha tāsāṃ saṃnādaḥ krauñcīnām iva niḥsvanaḥR_2,034.035.1
mānavendrasya bhāryāṇām evaṃ vadati rāghaveR_2,034.035.2
murajapaṇavameghaghoṣavad daśarathaveśma babhūva yat purāR_2,034.036.1
vilapita paridevanākulaṃ vyasanagataṃ tad abhūt suduḥkhitamR_2,034.036.2
atha rāmaś ca sītā ca lakṣmaṇaś ca kṛtāñjaliḥR_2,035.001.1
upasaṃgṛhya rājānaṃ cakrur dīnāḥ pradakṣiṇamR_2,035.001.2
taṃ cāpi samanujñāpya dharmajñaḥ sītayā sahaR_2,035.002.1
rāghavaḥ śokasaṃmūḍho jananīm abhyavādayatR_2,035.002.2
anvakṣaṃ lakṣmaṇo bhrātuḥ kausalyām abhyavādayatR_2,035.003.1
atha mātuḥ sumitrāyā jagrāha caraṇau punaḥR_2,035.003.2
taṃ vandamānaṃ rudatī mātā saumitrim abravītR_2,035.004.1
hitakāmā mahābāhuṃ mūrdhny upāghrāya lakṣmaṇamR_2,035.004.2
sṛṣṭas tvaṃ vanavāsāya svanuraktaḥ suhṛjjaneR_2,035.005.1
rāme pramādaṃ mā kārṣīḥ putra bhrātari gacchatiR_2,035.005.2
vyasanī vā samṛddho vā gatir eṣa tavānaghaR_2,035.006.1
eṣa loke satāṃ dharmo yaj jyeṣṭhavaśago bhavetR_2,035.006.2
idaṃ hi vṛttam ucitaṃ kulasyāsya sanātanamR_2,035.007.1
dānaṃ dīkṣā ca yajñeṣu tanutyāgo mṛdheṣu caR_2,035.007.2
rāmaṃ daśarathaṃ viddhi māṃ viddhi janakātmajāmR_2,035.008.1
ayodhyām aṭavīṃ viddhi gaccha tāta yathāsukhamR_2,035.008.2
tataḥ sumantraḥ kākutsthaṃ prāñjalir vākyam abravītR_2,035.009.1
vinīto vinayajñaś ca mātalir vāsavaṃ yathāR_2,035.009.2
ratham āroha bhadraṃ te rājaputra mahāyaśaḥR_2,035.010.1
kṣipraṃ tvāṃ prāpayiṣyāmi yatra māṃ rāma vakṣyasiR_2,035.010.2
caturdaśa hi varṣāṇi vastavyāni vane tvayāR_2,035.011.1
tāny upakramitavyāni yāni devyāsi coditaḥR_2,035.011.2
taṃ rathaṃ sūryasaṃkāśaṃ sītā hṛṣṭena cetasāR_2,035.012.1
āruroha varārohā kṛtvālaṃkāram ātmanaḥR_2,035.012.2
tathaivāyudhajātāni bhrātṛbhyāṃ kavacāni caR_2,035.013.1
rathopasthe pratinyasya sacarmakaṭhinaṃ ca tatR_2,035.013.2
sītātṛtīyān ārūḍhān dṛṣṭvā dhṛṣṭam acodayatR_2,035.014.1
sumantraḥ saṃmatān aśvān vāyuvegasamāñ javeR_2,035.014.2
prayāte tu mahāraṇyaṃ cirarātrāya rāghaveR_2,035.015.1
babhūva nagare mūrcchā balamūrcchā janasya caR_2,035.015.2
tat samākulasaṃbhrāntaṃ mattasaṃkupita dvipamR_2,035.016.1
hayaśiñjitanirghoṣaṃ puram āsīn mahāsvanamR_2,035.016.2
tataḥ sabālavṛddhā sā purī paramapīḍitāR_2,035.017.1
rāmam evābhidudrāva gharmārtaḥ salilaṃ yathāR_2,035.017.2
pārśvataḥ pṛṣṭhataś cāpi lambamānās tadunmukhāḥR_2,035.018.1
bāṣpapūrṇamukhāḥ sarve tam ūcur bhṛśaduḥkhitāḥR_2,035.018.2
saṃyaccha vājināṃ raśmīn sūta yāhi śanaiḥ śanaiḥR_2,035.019.1
mukhaṃ drakṣyāmi rāmasya durdarśaṃ no bhaviṣyatiR_2,035.019.2
āyasaṃ hṛdayaṃ nūnaṃ rāmamātur asaṃśayamR_2,035.020.1
yad devagarbhapratime vanaṃ yāti na bhidyateR_2,035.020.2
kṛtakṛtyā hi vaidehī chāyevānugatā patimR_2,035.021.1
na jahāti ratā dharme merum arkaprabhā yathāR_2,035.021.2
aho lakṣmaṇa siddhārthaḥ satatāṃ priyavādinamR_2,035.022.1
bhrātaraṃ devasaṃkāśaṃ yas tvaṃ paricariṣyasiR_2,035.022.2
eṣa svargasya mārgaś ca yad enam anugacchasiR_2,035.023.1
evaṃ vadantas te soḍhuṃ na śekur bāṣpam āgatamR_2,035.023.2
atha rājā vṛtaḥ strībhir dīnābhir dīnacetanaḥR_2,035.024.1
nirjagāma priyaṃ putraṃ drakṣyāmīti bruvan gṛhātR_2,035.024.2
śuśruve cāgrataḥ strīṇāṃ rudantīnāṃ mahāsvanaḥR_2,035.025.1
yathā nādaḥ kareṇūnāṃ baddhe mahati kuñjareR_2,035.025.2
pitā ca rājā kākutsthaḥ śrīmān sannas tadā babhauR_2,035.026.1
paripūrṇaḥ śaśī kāle graheṇopapluto yathāR_2,035.026.2
tato halahalāśabdo jajñe rāmasya pṛṣṭhataḥR_2,035.027.1
narāṇāṃ prekṣya rājānaṃ sīdantaṃ bhṛśaduḥkhitamR_2,035.027.2
hā rāmeti janāḥ ke cid rāmamāteti cāpareR_2,035.028.1
antaḥpuraṃ samṛddhaṃ ca krośantaṃ paryadevayanR_2,035.028.2
rājānaṃ mātaraṃ caiva dadarśānugatau pathiR_2,035.029.1
dharmapāśena saṃkṣiptaḥ prakāśaṃ nābhyudaikṣataR_2,035.029.2
padātinau ca yānārhāv aduḥkhārhau sukhocitauR_2,035.030.1
dṛṣṭvā saṃcodayām āsa śīghraṃ yāhīti sārathimR_2,035.030.2
na hi tat puruṣavyāghro duḥkhadaṃ darśanaṃ pituḥR_2,035.031.1
mātuś ca sahituṃ śaktas totrārdita iva dvipaḥR_2,035.031.2
krośantīṃ rāma rāmeti hā sīte lakṣmaṇeti caR_2,035.032.1
asakṛt praikṣata tadā nṛtyantīm iva mātaramR_2,035.032.2
tiṣṭheti rājā cukroṣa yāhi yāhīti rāghavaḥR_2,035.033.1
sumantrasya babhūvātmā cakrayor iva cāntarāR_2,035.033.2
nāśrauṣam iti rājānam upālabdho 'pi vakṣyasiR_2,035.034.1
ciraṃ duḥkhasya pāpiṣṭham iti rāmas tam abravītR_2,035.034.2
rāmasya sa vacaḥ kurvann anujñāpya ca taṃ janamR_2,035.035.1
vrajato 'pi hayāñ śīghraṃ codayām āsa sārathiḥR_2,035.035.2
nyavartata jano rājño rāmaṃ kṛtvā pradakṣiṇamR_2,035.036.1
manasāpy aśruvegaiś ca na nyavartata mānuṣamR_2,035.036.2
yam icchet punar āyāntaṃ nainaṃ dūram anuvrajetR_2,035.037.1
ity amātyā mahārājam ūcur daśarathaṃ vacaḥR_2,035.037.2
teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥR_2,035.038.1
niśamya rājā kṛpaṇaḥ sabhāryo vyavasthitas taṃ sutam īkṣamāṇaḥR_2,035.038.2
tasmiṃs tu puruṣavyāghre niṣkrāmati kṛtāñjalauR_2,036.001.1
ārtaśabdo hi saṃjajñe strīṇām antaḥpure mahānR_2,036.001.2
anāthasya janasyāsya durbalasya tapasvinaḥR_2,036.002.1
yo gatiṃ śaraṇaṃ cāsīt sa nāthaḥ kva nu gacchatiR_2,036.002.2
na krudhyaty abhiśasto 'pi krodhanīyāni varjayanR_2,036.003.1
kruddhān prasādayan sarvān samaduḥkhaḥ kva gacchatiR_2,036.003.2
kausalyāyāṃ mahātejā yathā mātari vartateR_2,036.004.1
tathā yo vartate 'smāsu mahātmā kva nu gacchatiR_2,036.004.2
kaikeyyā kliśyamānena rājñā saṃcodito vanamR_2,036.005.1
paritrātā janasyāsya jagataḥ kva nu gacchatiR_2,036.005.2
aho niścetano rājā jīvalokasya saṃpriyamR_2,036.006.1
dharmyaṃ satyavrataṃ rāmaṃ vanavāso pravatsyatiR_2,036.006.2
iti sarvā mahiṣyas tā vivatsā iva dhenavaḥR_2,036.007.1
ruruduś caiva duḥkhārtāḥ sasvaraṃ ca vicukruśuḥR_2,036.007.2
sa tam antaḥpure ghoram ārtaśabdaṃ mahīpatiḥR_2,036.008.1
putraśokābhisaṃtaptaḥ śrutvā cāsīt suduḥkhitaḥR_2,036.008.2
nāgnihotrāṇy ahūyanta sūryaś cāntaradhīyataR_2,036.009.1
vyasṛjan kavalān nāgā gāvo vatsān na pāyayanR_2,036.009.2
triśaṅkur lohitāṅgaś ca bṛhaspatibudhāv apiR_2,036.010.1
dāruṇāḥ somam abhyetya grahāḥ sarve vyavasthitāḥR_2,036.010.2
nakṣatrāṇi gatārcīṃṣi grahāś ca gatatejasaḥR_2,036.011.1
viśākhāś ca sadhūmāś ca nabhasi pracakāśireR_2,036.011.2
akasmān nāgaraḥ sarvo jano dainyam upāgamatR_2,036.012.1
āhāre vā vihāre vā na kaś cid akaron manaḥR_2,036.012.2
bāṣpaparyākulamukho rājamārgagato janaḥR_2,036.013.1
na hṛṣṭo lakṣyate kaś cit sarvaḥ śokaparāyaṇaḥR_2,036.013.2
na vāti pavanaḥ śīto na śaśī saumyadarśanaḥR_2,036.014.1
na sūryas tapate lokaṃ sarvaṃ paryākulaṃ jagatR_2,036.014.2
anarthinaḥ sutāḥ strīṇāṃ bhartāro bhrātaras tathāR_2,036.015.1
sarve sarvaṃ parityajya rāmam evānvacintayanR_2,036.015.2
ye tu rāmasya suhṛdaḥ sarve te mūḍhacetasaḥR_2,036.016.1
śokabhāreṇa cākrāntāḥ śayanaṃ na juhus tadāR_2,036.016.2
tatas tv ayodhyā rahitā mahātmanā puraṃdareṇeva mahī saparvatāR_2,036.017.1
cacāla ghoraṃ bhayabhārapīḍitā sanāgayodhāśvagaṇā nanāda caR_2,036.017.2
yāvat tu niryatas tasya rajorūpam adṛśyataR_2,037.001.1
naivekṣvākuvaras tāvat saṃjahārātmacakṣuṣīR_2,037.001.2
yāvad rājā priyaṃ putraṃ paśyaty atyantadhārmikamR_2,037.002.1
tāvad vyavardhatevāsya dharaṇyāṃ putradarśaneR_2,037.002.2
na paśyati rajo 'py asya yadā rāmasya bhūmipaḥR_2,037.003.1
tadārtaś ca viṣaṇṇaś ca papāta dharaṇītaleR_2,037.003.2
tasya dakṣiṇam anvagāt kausalyā bāhum aṅganāR_2,037.004.1
vāmaṃ cāsyānvagāt pārśvaṃ kaikeyī bharatapriyāR_2,037.004.2
tāṃ nayena ca saṃpanno dharmeṇa nivayena caR_2,037.005.1
uvāca rājā kaikeyīṃ samīkṣya vyathitendriyaḥR_2,037.005.2
kaikeyi mā mamāṅgāni sprākṣīs tvaṃ duṣṭacāriṇīR_2,037.006.1
na hi tvāṃ draṣṭum icchāmi na bhāryā na ca bāndhavīR_2,037.006.2
ye ca tvām upajīvanti nāhaṃ teṣāṃ na te mamaR_2,037.007.1
kevalārthaparāṃ hi tvāṃ tyaktadharmāṃ tyajāmy ahamR_2,037.007.2
agṛhṇāṃ yac ca te pāṇim agniṃ paryaṇayaṃ ca yatR_2,037.008.1
anujānāmi tat sarvam asmiṃl loke paratra caR_2,037.008.2
bharataś cet pratītaḥ syād rājyaṃ prāpyedam avyayamR_2,037.009.1
yan me sa dadyāt pitrarthaṃ mā mā tad dattam āgamatR_2,037.009.2
atha reṇusamudhvastaṃ tam utthāpya narādhipamR_2,037.010.1
nyavartata tadā devī kausalyā śokakarśitāR_2,037.010.2
hatveva brāhmaṇaṃ kāmāt spṛṣṭvāgnim iva pāṇināR_2,037.011.1
anvatapyata dharmātmā putraṃ saṃcintya tāpasaṃR_2,037.011.2
nivṛtyaiva nivṛtyaiva sīdato rathavartmasuR_2,037.012.1
rājño nātibabhau rūpaṃ grastasyāṃśumato yathāR_2,037.012.2
vilalāpa ca duḥkhārtaḥ priyaṃ putram anusmaranR_2,037.013.1
nagarāntam anuprāptaṃ buddhvā putram athābravītR_2,037.013.2
vāhanānāṃ ca mukhyānāṃ vahatāṃ taṃ mamātmajamR_2,037.014.1
padāni pathi dṛśyante sa mahātmā na dṛśyateR_2,037.014.2
sa nūnaṃ kva cid evādya vṛkṣamūlam upāśritaḥR_2,037.015.1
kāṣṭhaṃ vā yadi vāśmānam upadhāya śayiṣyateR_2,037.015.2
utthāsyati ca medinyāḥ kṛpaṇaḥ pāṃśuguṇṭhitaḥR_2,037.016.1
viniḥśvasan prasravaṇāt kareṇūnām ivarṣabhaḥR_2,037.016.2
drakṣyanti nūnaṃ puruṣā dīrghabāhuṃ vanecarāḥR_2,037.017.1
rāmam utthāya gacchantaṃ lokanātham anāthavatR_2,037.017.2
sakāmā bhava kaikeyi vidhavā rājyam āvasaR_2,037.018.1
na hi taṃ puruṣavyāghraṃ vinā jīvitum utsaheR_2,037.018.2
ity evaṃ vilapan rājā janaughenābhisaṃvṛtaḥR_2,037.019.1
apasnāta ivāriṣṭaṃ praviveśa purottamamR_2,037.019.2
śūnyacatvaraveśmāntāṃ saṃvṛtāpaṇadevatāmR_2,037.020.1
klāntadurbaladuḥkhārtāṃ nātyākīrṇamahāpathāmR_2,037.020.2
tām avekṣya purīṃ sarvāṃ rāmam evānucintayanR_2,037.021.1
vilapan prāviśad rājā gṛhaṃ sūrya ivāmbudamR_2,037.021.2
mahāhradam ivākṣobhyaṃ suparṇena hṛtoragamR_2,037.022.1
rāmeṇa rahitaṃ veśma vaidehyā lakṣmaṇena caR_2,037.022.2
kausalyāyā gṛhaṃ śīghraṃ rāma mātur nayantu māmR_2,037.023.1
iti bruvantaṃ rājānam anayan dvāradarśitaḥR_2,037.023.2
tatas tatra praviṣṭasya kausalyāyā niveśanamR_2,037.024.1
adhiruhyāpi śayanaṃ babhūva lulitaṃ manaḥR_2,037.024.2
tac ca dṛṣṭvā mahārājo bhujam udyamya vīryavānR_2,037.025.1
uccaiḥ svareṇa cukrośa hā rāghava jahāsi māmR_2,037.025.2
sukhitā bata taṃ kālaṃ jīviṣyanti narottamāḥR_2,037.026.1
pariṣvajanto ye rāmaṃ drakṣyanti punar āgatamR_2,037.026.2
na tvāṃ paśyāmi kausalye sādhu māṃ pāṇinā spṛśaR_2,037.027.1
rāmaṃ me 'nugatā dṛṣṭir adyāpi na nivartateR_2,037.027.2
taṃ rāmam evānuvicintayantaṃ samīkṣya devī śayane narendramR_2,037.028.1
upopaviśyādhikam ārtarūpā viniḥśvasantī vilalāpa kṛcchraṃR_2,037.028.2
tataḥ samīkṣya śayane sannaṃ śokena pārthivamR_2,038.001.1
kausalyā putraśokārtā tam uvāca mahīpatimR_2,038.001.2
rāghavo naraśārdūla viṣam uptvā dvijihvavatR_2,038.002.1
vicariṣyati kaikeyī nirmukteva hi pannagīR_2,038.002.2
vivāsya rāmaṃ subhagā labdhakāmā samāhitāR_2,038.003.1
trāsayiṣyati māṃ bhūyo duṣṭāhir iva veśmaniR_2,038.003.2
atha sma nagare rāmaś caran bhaikṣaṃ gṛhe vasetR_2,038.004.1
kāmakāro varaṃ dātum api dāsaṃ mamātmajamR_2,038.004.2
pātayitvā tu kaikeyyā rāmaṃ sthānād yatheṣṭataḥR_2,038.005.1
pradiṣṭo rakṣasāṃ bhāgaḥ parvaṇīvāhitāgnināR_2,038.005.2
gajarājagatir vīro mahābāhur dhanurdharaḥR_2,038.006.1
vanam āviśate nūnaṃ sabhāryaḥ sahalakṣmaṇaḥR_2,038.006.2
vane tv adṛṣṭaduḥkhānāṃ kaikeyyānumate tvayāR_2,038.007.1
tyaktānāṃ vanavāsāya kā nv avasthā bhaviṣyatiR_2,038.007.2
te ratnahīnās taruṇāḥ phalakāle vivāsitāḥR_2,038.008.1
kathaṃ vatsyanti kṛpaṇāḥ phalamūlaiḥ kṛtāśanāḥR_2,038.008.2
apīdānīṃ sa kālaḥ syān mama śokakṣayaḥ śivaḥR_2,038.009.1
sabhāryaṃ yat saha bhrātrā paśyeyam iha rāghavamR_2,038.009.2
śrutvaivopasthitau vīrau kadāyodhyā bhaviṣyatiR_2,038.010.1
yaśasvinī hṛṣṭajanā sūcchritadhvajamālinīR_2,038.010.2
kadā prekṣya naravyāghrāv araṇyāt punarāgatauR_2,038.011.1
nandiṣyati purī hṛṣṭā samudra iva parvaṇiR_2,038.011.2
kadāyodhyāṃ mahābāhuḥ purīṃ vīraḥ pravekṣyatiR_2,038.012.1
puraskṛtya rathe sītāṃ vṛṣabho govadhūm ivaR_2,038.012.2
kadā prāṇisahasrāṇi rājamārge mamātmajauR_2,038.013.1
lājair avakariṣyanti praviśantāv ariṃdamauR_2,038.013.2
kadā sumanasaḥ kanyā dvijātīnāṃ phalāni caR_2,038.014.1
pradiśantyaḥ purīṃ hṛṣṭāḥ kariṣyanti pradakṣiṇamR_2,038.014.2
kadā pariṇato buddhyā vayasā cāmaraprabhaḥR_2,038.015.1
abhyupaiṣyati dharmajñas trivarṣa iva māṃ lalanR_2,038.015.2
niḥsaṃśayaṃ mayā manye purā vīra kadaryayāR_2,038.016.1
pātu kāmeṣu vatseṣu mātṝṇāṃ śātitāḥ stanāḥR_2,038.016.2
sāhaṃ gaur iva siṃhena vivatsā vatsalā kṛtāR_2,038.017.1
kaikeyyā puruṣavyāghra bālavatseva gaur balātR_2,038.017.2
na hi tāvad guṇair juṣṭaṃ sarvaśāstraviśāradamR_2,038.018.1
ekaputrā vinā putram ahaṃ jīvitum utsaheR_2,038.018.2
na hi me jīvite kiṃ cit sāmartham iha kalpyateR_2,038.019.1
apaśyantyāḥ priyaṃ putraṃ mahābāhuṃ mahābalamR_2,038.019.2
ayaṃ hi māṃ dīpayate samutthitas tanūjaśokaprabhavo hutāśanaḥR_2,038.020.1
mahīm imāṃ raśmibhir uttamaprabho yathā nidāghe bhagavān divākaraḥR_2,038.020.2
vilapantīṃ tathā tāṃ tu kausalyāṃ pramadottamāmR_2,039.001.1
idaṃ dharme sthitā dharmyaṃ sumitrā vākyam abravītR_2,039.001.2
tavārye sadguṇair yuktaḥ putraḥ sa puruṣottamaḥR_2,039.002.1
kiṃ te vilapitenaivaṃ kṛpaṇaṃ ruditena vāR_2,039.002.2
yas tavārye gataḥ putras tyaktvā rājyaṃ mahābalaḥR_2,039.003.1
sādhu kurvan mahātmānaṃ pitaraṃ satyavādināmR_2,039.003.2
śiṣṭair ācarite samyak śaśvat pretya phalodayeR_2,039.004.1
rāmo dharme sthitaḥ śreṣṭho na sa śocyaḥ kadā canaR_2,039.004.2
vartate cottamāṃ vṛttiṃ lakṣmaṇo 'smin sadānaghaḥR_2,039.005.1
dayāvān sarvabhūteṣu lābhas tasya mahātmanaḥR_2,039.005.2
araṇyavāse yad duḥkhaṃ jānatī vai sukhocitāR_2,039.006.1
anugacchati vaidehī dharmātmānaṃ tavātmajamR_2,039.006.2
kīrtibhūtāṃ patākāṃ yo loke bhrāmayati prabhuḥR_2,039.007.1
damasatyavrataparaḥ kiṃ na prāptas tavātmajaḥR_2,039.007.2
vyaktaṃ rāmasya vijñāya śaucaṃ māhātmyam uttamamR_2,039.008.1
na gātram aṃśubhiḥ sūryaḥ saṃtāpayitum arhatiR_2,039.008.2
śivaḥ sarveṣu kāleṣu kānanebhyo viniḥsṛtaḥR_2,039.009.1
rāghavaṃ yuktaśītoṣṇaḥ seviṣyati sukho 'nilaḥR_2,039.009.2
śayānam anaghaṃ rātrau pitevābhipariṣvajanR_2,039.010.1
raśmibhiḥ saṃspṛśañ śītaiś candramā hlādayiṣyatiR_2,039.010.2
dadau cāstrāṇi divyāni yasmai brahmā mahaujaseR_2,039.011.1
dānavendraṃ hataṃ dṛṣṭvā timidhvajasutaṃ raṇeR_2,039.011.2
pṛthivyā saha vaidehyā śriyā ca puruṣarṣabhaḥR_2,039.012.1
kṣipraṃ tisṛbhir etābhiḥ saha rāmo 'bhiṣekṣyateR_2,039.012.2
duḥkhajaṃ visṛjanty asraṃ niṣkrāmantam udīkṣya yamR_2,039.013.1
samutsrakṣyasi netrābhyāṃ kṣipram ānandajaṃ payaḥR_2,039.013.2
abhivādayamānaṃ taṃ dṛṣṭvā sasuhṛdaṃ sutamR_2,039.014.1
mudāśru mokṣyase kṣipraṃ meghalekeva vārṣikīR_2,039.014.2
putras te varadaḥ kṣipram ayodhyāṃ punar āgataḥR_2,039.015.1
karābhyāṃ mṛdupīnābhyāṃ caraṇau pīḍayiṣyatiR_2,039.015.2
niśamya tal lakṣmaṇamātṛvākyaṃ rāmasya mātur naradevapatnyāḥR_2,039.016.1
sadyaḥ śarīre vinanāśa śokaḥ śaradgato megha ivālpatoyaḥR_2,039.016.2
anuraktā mahātmānaṃ rāmaṃ satyaparakramamR_2,040.001.1
anujagmuḥ prayāntaṃ taṃ vanavāsāya mānavāḥR_2,040.001.2
nivartite 'pi ca balāt suhṛdvarge ca rājiniR_2,040.002.1
naiva te saṃnyavartanta rāmasyānugatā rathamR_2,040.002.2
ayodhyānilayānāṃ hi puruṣāṇāṃ mahāyaśāḥR_2,040.003.1
babhūva guṇasaṃpannaḥ pūrṇacandra iva priyaḥR_2,040.003.2
sa yācyamānaḥ kākutsthaḥ svābhiḥ prakṛtibhis tadāR_2,040.004.1
kurvāṇaḥ pitaraṃ satyaṃ vanam evānvapadyataR_2,040.004.2
avekṣamāṇaḥ sasnehaṃ cakṣuṣā prapibann ivaR_2,040.005.1
uvāca rāmaḥ snehena tāḥ prajāḥ svāḥ prajā ivaR_2,040.005.2
yā prītir bahumānaś ca mayy ayodhyānivāsināmR_2,040.006.1
matpriyārthaṃ viśeṣeṇa bharate sā niveśyatāmR_2,040.006.2
sa hi kalyāṇa cāritraḥ kaikeyyānandavardhanaḥR_2,040.007.1
kariṣyati yathāvad vaḥ priyāṇi ca hitāni caR_2,040.007.2
jñānavṛddho vayobālo mṛdur vīryaguṇānvitaḥR_2,040.008.1
anurūpaḥ sa vo bhartā bhaviṣyati bhayāpahaḥR_2,040.008.2
sa hi rājaguṇair yukto yuvarājaḥ samīkṣitaḥR_2,040.009.1
api cāpi mayā śiṣṭaiḥ kāryaṃ vo bhartṛśāsanamR_2,040.009.2
na ca tapyed yathā cāsau vanavāsaṃ gate mayiR_2,040.010.1
mahārājas tathā kāryo mama priyacikīrṣayāR_2,040.010.2
yathā yathā dāśarathir dharmam evāsthito 'bhavatR_2,040.011.1
tathā tathā prakṛtayo rāmaṃ patim akāmayanR_2,040.011.2
bāṣpeṇa pihitaṃ dīnaṃ rāmaḥ saumitriṇā sahaR_2,040.012.1
cakarṣeva guṇair baddhvā janaṃ punar ivāsanamR_2,040.012.2
te dvijās trividhaṃ vṛddhā jñānena vayasaujasāR_2,040.013.1
vayaḥprakampaśiraso dūrād ūcur idaṃ vacaḥR_2,040.013.2
nivartadhvaṃ na gantavyaṃ hitā bhavata bhartariR_2,040.014.1
upavāhyas tu vo bhartā nāpavāhyaḥ purād vanamR_2,040.014.2
evam ārtapralāpāṃs tān vṛddhān pralapato dvijānR_2,040.015.1
avekṣya sahasā rāmo rathād avatatāra haR_2,040.015.2
padbhyām eva jagāmātha sasītaḥ sahalakṣmaṇaḥR_2,040.016.1
saṃnikṛṣṭapadanyāso rāmo vanaparāyaṇaḥR_2,040.016.2
dvijātīṃs tu padātīṃs tān rāmaś cāritravatsalaḥR_2,040.017.1
na śaśāka ghṛṇācakṣuḥ parimoktuṃ rathena saḥR_2,040.017.2
gacchantam eva taṃ dṛṣṭvā rāmaṃ saṃbhrāntamānasāḥR_2,040.018.1
ūcuḥ paramasaṃtaptā rāmaṃ vākyam idaṃ dvijāḥR_2,040.018.2
brāhmaṇyaṃ kṛtsnam etat tvāṃ brahmaṇyam anugacchatiR_2,040.019.1
dvijaskandhādhirūḍhās tvām agnayo 'py anuyānty amīR_2,040.019.2
vājapeyasamutthāni chatrāṇy etāni paśya naḥR_2,040.020.1
pṛṣṭhato 'nuprayātāni haṃsān iva jalātyayeR_2,040.020.2
anavāptātapatrasya raśmisaṃtāpitasya teR_2,040.021.1
ebhiś chāyāṃ kariṣyāmaḥ svaiś chatrair vājapeyikaiḥR_2,040.021.2
yā hi naḥ satataṃ buddhir vedamantrānusāriṇīR_2,040.022.1
tvatkṛte sā kṛtā vatsa vanavāsānusāriṇīR_2,040.022.2
hṛdayeṣv avatiṣṭhante vedā ye naḥ paraṃ dhanamR_2,040.023.1
vatsyanty api gṛheṣv eva dārāś cāritrarakṣitāḥR_2,040.023.2
na punar niścayaḥ kāryas tvadgatau sukṛtā matiḥR_2,040.024.1
tvayi dharmavyapekṣe tu kiṃ syād dharmam avekṣitumR_2,040.024.2
yācito no nivartasva haṃsaśuklaśiroruhaiḥR_2,040.025.1
śirobhir nibhṛtācāra mahīpatanapāṃśulaiḥR_2,040.025.2
bahūnāṃ vitatā yajñā dvijānāṃ ya ihāgatāḥR_2,040.026.1
teṣāṃ samāptir āyattā tava vatsa nivartaneR_2,040.026.2
bhaktimanti hi bhūtāni jaṃgamājaṃgamāni caR_2,040.027.1
yācamāneṣu teṣu tvaṃ bhaktiṃ bhakteṣu darśayaR_2,040.027.2
anugaṃtum aśaktās tvāṃ mūlair uddhṛtavegibhiḥR_2,040.028.1
unnatā vāyuvegena vikrośantīva pādapāḥR_2,040.028.2
niśceṣṭāhārasaṃcārā vṛkṣaikasthānaviṣṭhitāḥR_2,040.029.1
pakṣiṇo 'pi prayācante sarvabhūtānukampinamR_2,040.029.2
evaṃ vikrośatāṃ teṣāṃ dvijātīnāṃ nivartaneR_2,040.030.1
dadṛśe tamasā tatra vārayantīva rāghavamR_2,040.030.2
tatas tu tamasā tīraṃ ramyam āśritya rāghavaḥR_2,041.001.1
sītām udvīkṣya saumitrim idaṃ vacanam abravītR_2,041.001.2
iyam adya niśā pūrvā saumitre prasthitā vanamR_2,041.002.1
vanavāsasya bhadraṃ te sa notkaṇṭhitum arhasiR_2,041.002.2
paśya śūnyāny araṇyāni rudantīva samantataḥR_2,041.003.1
yathānilayam āyadbhir nilīnāni mṛgadvijaiḥR_2,041.003.2
adyāyodhyā tu nagarī rājadhānī pitur mamaR_2,041.004.1
sastrīpuṃsā gatān asmāñ śociṣyati na saṃśayaḥR_2,041.004.2
bharataḥ khalu dharmātmā pitaraṃ mātaraṃ ca meR_2,041.005.1
dharmārthakāmasahitair vākyair āśvāsayiṣyatiR_2,041.005.2
bharatasyānṛśaṃsatvaṃ saṃcintyāhaṃ punaḥ punaḥR_2,041.006.1
nānuśocāmi pitaraṃ mātaraṃ cāpi lakṣmaṇaR_2,041.006.2
tvayā kāryaṃ naravyāghra mām anuvrajatā kṛtamR_2,041.007.1
anveṣṭavyā hi vaidehyā rakṣaṇārthe sahāyatāR_2,041.007.2
adbhir eva tu saumitre vatsyāmy adya niśām imāmR_2,041.008.1
etad dhi rocate mahyaṃ vanye 'pi vividhe satiR_2,041.008.2
evam uktvā tu saumitraṃ sumantram api rāghavaḥR_2,041.009.1
apramattas tvam aśveṣu bhava saumyety uvāca haR_2,041.009.2
so 'śvān sumantraḥ saṃyamya sūrye 'staṃ samupāgateR_2,041.010.1
prabhūtayavasān kṛtvā babhūva pratyanantaraḥR_2,041.010.2
upāsyatu śivāṃ saṃdhyāṃ dṛṣṭvā rātrim upasthitāmR_2,041.011.1
rāmasya śayanaṃ cakre sūtaḥ saumitriṇā sahaR_2,041.011.2
tāṃ śayyāṃ tamasātīre vīkṣya vṛkṣadalaiḥ kṛtāmR_2,041.012.1
rāmaḥ saumitriṇāṃ sārdhaṃ sabhāryaḥ saṃviveśa haR_2,041.012.2
sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥR_2,041.013.1
kathayām āsa sūtāya rāmasya vividhān guṇānR_2,041.013.2
jāgrato hy eva tāṃ rātriṃ saumitrer udito raviḥR_2,041.014.1
sūtasya tamasātīre rāmasya bruvato guṇānR_2,041.014.2
gokulākulatīrāyās tamasāyā vidūrataḥR_2,041.015.1
avasat tatra tāṃ rātriṃ rāmaḥ prakṛtibhiḥ sahaR_2,041.015.2
utthāya tu mahātejāḥ prakṛtīs tā niśāmya caR_2,041.016.1
abravīd bhrātaraṃ rāmo lakṣmaṇaṃ puṇyalakṣaṇamR_2,041.016.2
asmadvyapekṣān saumitre nirapekṣān gṛheṣv apiR_2,041.017.1
vṛkṣamūleṣu saṃsuptān paśya lakṣmaṇa sāmpratamR_2,041.017.2
yathaite niyamaṃ paurāḥ kurvanty asmannivartaneR_2,041.018.1
api prāṇān asiṣyanti na tu tyakṣyanti niścayamR_2,041.018.2
yāvad eva tu saṃsuptās tāvad eva vayaṃ laghuR_2,041.019.1
ratham āruhya gacchāmaḥ panthānam akutobhayamR_2,041.019.2
ato bhūyo 'pi nedānīm ikṣvākupuravāsinaḥR_2,041.020.1
svapeyur anuraktā māṃ vṛkṣamūlāni saṃśritāḥR_2,041.020.2
paurā hy ātmakṛtād duḥkhād vipramocyā nṛpātmajaiḥR_2,041.021.1
na tu khalv ātmanā yojyā duḥkhena puravāsinaḥR_2,041.021.2
abravīl lakṣmaṇo rāmaṃ sākṣād dharmam iva sthitamR_2,041.022.1
rocate me mahāprājña kṣipram āruhyatām itiR_2,041.022.2
sūtas tataḥ saṃtvaritaḥ syandanaṃ tair hayottamaiḥR_2,041.023.1
yojayitvātha rāmāya prāñjaliḥ pratyavedayatR_2,041.023.2
mohanārthaṃ tu paurāṇāṃ sūtaṃ rāmo 'bravīd vacaḥR_2,041.024.1
udaṅmukhaḥ prayāhi tvaṃ ratham āsthāya sāratheR_2,041.024.2
muhūrtaṃ tvaritaṃ gatvā nirgataya rathaṃ punaḥR_2,041.025.1
yathā na vidyuḥ paurā māṃ tathā kuru samāhitaḥR_2,041.025.2
rāmasya vacanaṃ śrutvā tathā cakre sa sārathiḥR_2,041.026.1
pratyāgamya ca rāmasya syandanaṃ pratyavedayatR_2,041.026.2
taṃ syandanam adhiṣṭhāya rāghavaḥ saparicchadaḥR_2,041.027.1
śīghragām ākulāvartāṃ tamasām ataran nadīmR_2,041.027.2
sa saṃtīrya mahābāhuḥ śrīmāñ śivam akaṇṭakamR_2,041.028.1
prāpadyata mahāmārgam abhayaṃ bhayadarśināmR_2,041.028.2
prabhātāyāṃ tu śarvaryāṃ paurās te rāghavo vināR_2,041.029.1
śokopahataniśceṣṭā babhūvur hatacetasaḥR_2,041.029.2
śokajāśruparidyūnā vīkṣamāṇās tatas tataḥR_2,041.030.1
ālokam api rāmasya na paśyanti sma duḥkhitāḥR_2,041.030.2
tato mārgānusāreṇa gatvā kiṃ cit kṣaṇaṃ punaḥR_2,041.031.1
mārganāśād viṣādena mahatā samabhiplutaḥR_2,041.031.2
rathasya mārganāśena nyavartanta manasvinaḥR_2,041.032.1
kim idaṃ kiṃ kariṣyāmo daivenopahatā itiR_2,041.032.2
tato yathāgatenaiva mārgeṇa klāntacetasaḥR_2,041.033.1
ayodhyām agaman sarve purīṃ vyathitasajjanāmR_2,041.033.2
anugamya nivṛttānāṃ rāmaṃ nagaravāsināmR_2,042.001.1
udgatānīva sattvāni babhūvur amanasvināmR_2,042.001.2
svaṃ svaṃ nilayam āgamya putradāraiḥ samāvṛtāḥR_2,042.002.1
aśrūṇi mumucuḥ sarve bāṣpeṇa pihitānanāḥR_2,042.002.2
na cāhṛṣyan na cāmodan vaṇijo na prasārayanR_2,042.003.1
na cāśobhanta paṇyāni nāpacan gṛhamedhinaḥR_2,042.003.2
naṣṭaṃ dṛṣṭvā nābhyanandan vipulaṃ vā dhanāgamamR_2,042.004.1
putraṃ prathamajaṃ labdhvā jananī nābhyanandataR_2,042.004.2
gṛhe gṛhe rudantyaś ca bhartāraṃ gṛham āgatamR_2,042.005.1
vyagarhayanto duḥkhārtā vāgbhis totrair iva dvipānR_2,042.005.2
kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vāR_2,042.006.1
putrair vā kiṃ sukhair vāpi ye na paśyanti rāghavamR_2,042.006.2
ekaḥ satpuruṣo loke lakṣmaṇaḥ saha sītayāR_2,042.007.1
yo 'nugacchati kākutsthaṃ rāmaṃ paricaran vaneR_2,042.007.2
āpagāḥ kṛtapuṇyās tāḥ padminyaś ca sarāṃsi caR_2,042.008.1
yeṣu snāsyati kākutstho vigāhya salilaṃ śuciR_2,042.008.2
śobhayiṣyanti kākutstham aṭavyo ramyakānanāḥR_2,042.009.1
āpagāś ca mahānūpāḥ sānumantaś ca parvatāḥR_2,042.009.2
kānanaṃ vāpi śailaṃ vā yaṃ rāmo 'bhigamiṣyatiR_2,042.010.1
priyātithim iva prāptaṃ nainaṃ śakṣyanty anarcitumR_2,042.010.2
akāle cāpi mukhyāni puṣpāṇi ca phalāni caR_2,042.011.1
darśayiṣyanty anukrośād girayo rāmam āgatamR_2,042.011.2
vidarśayanto vividhān bhūyaś citrāṃś ca nirjharānR_2,042.012.1
pādapāḥ parvatāgreṣu ramayiṣyanti rāghavamR_2,042.012.2
yatra rāmo bhayaṃ nātra nāsti tatra parābhavaḥR_2,042.013.1
sa hi śūro mahābāhuḥ putro daśarathasya caR_2,042.013.2
pādacchāyā sukhā bhartus tādṛśasya mahātmanaḥR_2,042.014.1
sa hi nātho janasyāsya sa gatiḥ sa parāyaṇamR_2,042.014.2
vayaṃ paricariṣyāmaḥ sītāṃ yūyaṃ tu rāghavamR_2,042.015.1
iti paurastriyo bhartṝn duḥkhārtās tat tad abruvanR_2,042.015.2
yuṣmākaṃ rāghavo 'raṇye yogakṣemaṃ vidhāsyatiR_2,042.016.1
sītā nārījanasyāsya yogakṣemaṃ kariṣyatiR_2,042.016.2
ko nv anenāpratītena sotkaṇṭhitajanena caR_2,042.017.1
saṃprīyetāmanojñena vāsena hṛtacetasāR_2,042.017.2
kaikeyyā yadi ced rājyaṃ syād adharmyam anāthavatR_2,042.018.1
na hi no jīvitenārthaḥ kutaḥ putraiḥ kuto dhanaiḥR_2,042.018.2
yayā putraś ca bhartā ca tyaktāv aiśvaryakāraṇātR_2,042.019.1
kaṃ sā parihared anyaṃ kaikeyī kulapāṃsanīR_2,042.019.2
kaikeyyā na vayaṃ rājye bhṛtakā nivasemahiR_2,042.020.1
jīvantyā jātu jīvantyaḥ putrair api śapāmaheR_2,042.020.2
yā putraṃ pārthivendrasya pravāsayati nirghṛṇāR_2,042.021.1
kas tāṃ prāpya sukhaṃ jīved adharmyāṃ duṣṭacāriṇīmR_2,042.021.2
na hi pravrajite rāme jīviṣyati mahīpatiḥR_2,042.022.1
mṛte daśarathe vyaktaṃ vilopas tadanantaramR_2,042.022.2
te viṣaṃ pibatāloḍya kṣīṇapuṇyāḥ sudurgatāḥR_2,042.023.1
rāghavaṃ vānugacchadhvam aśrutiṃ vāpi gacchataR_2,042.023.2
mithyā pravrājito rāmaḥ sabhāryaḥ sahalakṣmaṇaḥR_2,042.024.1
bharate saṃniṣṛṣṭāḥ smaḥ saunike paśavo yathāR_2,042.024.2
tās tathā vilapantyas tu nagare nāgarastriyaḥR_2,042.025.1
cukruśur bhṛśasaṃtaptā mṛtyor iva bhayāgameR_2,042.025.2
tathā striyo rāmanimittam āturā yathā sute bhrātari vā vivāsiteR_2,042.026.1
vilapya dīnā rurudur vicetasaḥ sutair hi tāsām adhiko hi so 'bhavatR_2,042.026.2
rāmo 'pi rātriśeṣeṇa tenaiva mahad antaramR_2,043.001.1
jagāma puruṣavyāghraḥ pitur ājñām anusmaranR_2,043.001.2
tathaiva gacchatas tasya vyapāyād rajanī śivāR_2,043.002.1
upāsya sa śivāṃ saṃdhyāṃ viṣayāntaṃ vyagāhataR_2,043.002.2
grāmān vikṛṣṭasīmāṃs tān puṣpitāni vanāni caR_2,043.003.1
paśyann atiyayau śīghraṃ śarair iva hayottamaiḥR_2,043.003.2
śṛṇvan vāco manuṣyāṇāṃ grāmasaṃvāsavāsināmR_2,043.004.1
rājānaṃ dhig daśarathaṃ kāmasya vaśam āgatamR_2,043.004.2
hā nṛśaṃsādya kaikeyī pāpā pāpānubandhinīR_2,043.005.1
tīkṣṇā saṃbhinnamaryādā tīkṣṇe karmaṇi vartateR_2,043.005.2
yā putram īdṛśaṃ rājñaḥ pravāsayati dhārmikamR_2,043.006.1
vana vāse mahāprājñaṃ sānukrośam atandritamR_2,043.006.2
etā vāco manuṣyāṇāṃ grāmasaṃvāsavāsināmR_2,043.007.1
śṛṇvann atiyayau vīraḥ kosalān kosaleśvaraḥR_2,043.007.2
tato vedaśrutiṃ nāma śivavārivahāṃ nadīmR_2,043.008.1
uttīryābhimukhaḥ prāyād agastyādhyuṣitāṃ diśamR_2,043.008.2
gatvā tu suciraṃ kālaṃ tataḥ śītajalāṃ nadīmR_2,043.009.1
gomatīṃ goyutānūpām atarat sāgaraṃgamāmR_2,043.009.2
gomatīṃ cāpy atikramya rāghavaḥ śīghragair hayaiḥR_2,043.010.1
mayūrahaṃsābhirutāṃ tatāra syandikāṃ nadīmR_2,043.010.2
sa mahīṃ manunā rājñā dattām ikṣvākave purāR_2,043.011.1
sphītāṃ rāṣṭrāvṛtāṃ rāmo vaidehīm anvadarśayatR_2,043.011.2
sūta ity eva cābhāṣya sārathiṃ tam abhīkṣṇaśaḥR_2,043.012.1
haṃsamattasvaraḥ śrīmān uvāca puruṣarṣabhaḥR_2,043.012.2
kadāhaṃ punar āgamya sarayvāḥ puṣpite vaneR_2,043.013.1
mṛgayāṃ paryāṭaṣyāmi mātrā pitrā ca saṃgataḥR_2,043.013.2
nātyartham abhikāṅkṣāmi mṛgayāṃ sarayūvaneR_2,043.014.1
ratir hy eṣātulā loke rājarṣigaṇasaṃmatāR_2,043.014.2
sa tam adhvānam aikṣvākaḥ sūtaṃ madhurayā girāR_2,043.015.1
taṃ tam artham abhipretya yayauvākyam udīrayanR_2,043.015.2
viśālān kosalān ramyān yātvā lakṣmaṇapūrvajaḥR_2,044.001.1
āsasāda mahābāhuḥ śṛṅgaverapuraṃ pratiR_2,044.001.2
tatra tripathagāṃ divyāṃ śivatoyām aśaivalāmR_2,044.002.1
dadarśa rāghavo gaṅgāṃ puṇyām ṛṣinisevitāmR_2,044.002.2
haṃsasārasasaṃghuṣṭāṃ cakravākopakūjitāmR_2,044.003.1
śiṃśumaraiś ca nakraiś ca bhujaṃgaiś ca niṣevitāmR_2,044.003.2
tām ūrmikalilāvartām anvavekṣya mahārathaḥR_2,044.004.1
sumantram abravīt sūtam ihaivādya vasāmaheR_2,044.004.2
avidūrād ayaṃ nadyā bahupuṣpapravālavānR_2,044.005.1
sumahān iṅgudīvṛkṣo vasāmo 'traiva sāratheR_2,044.005.2
lakṣaṇaś ca sumantraś ca bāḍham ity eva rāghavamR_2,044.006.1
uktvā tam iṅgudīvṛkṣaṃ tadopayayatur hayaiḥR_2,044.006.2
rāmo 'bhiyāya taṃ ramyaṃ vṛkṣam ikṣvākunandanaḥR_2,044.007.1
rathād avātarat tasmāt sabhāryaḥ sahalakṣmaṇaḥR_2,044.007.2
sumantro 'py avatīryaiva mocayitvā hayottamānR_2,044.008.1
vṛkṣamūlagataṃ rāmam upatasthe kṛtāñjaliḥR_2,044.008.2
tatra rājā guho nāma rāmasyātmasamaḥ sakhāR_2,044.009.1
niṣādajātyo balavān sthapatiś ceti viśrutaḥR_2,044.009.2
sa śrutvā puruṣavyāghraṃ rāmaṃ viṣayam āgatamR_2,044.010.1
vṛddhaiḥ parivṛto 'mātyair jñātibhiś cāpy upāgataḥR_2,044.010.2
tato niṣādādhipatiṃ dṛṣṭvā dūrād avasthitamR_2,044.011.1
saha saumitriṇā rāmaḥ samāgacchad guhena saḥR_2,044.011.2
tam ārtaḥ saṃpariṣvajya guho rāghavam abravītR_2,044.012.1
yathāyodhyā tathedaṃ te rāma kiṃ karavāṇi teR_2,044.012.2
tato guṇavadannādyam upādāya pṛthagvidhamR_2,044.013.1
arghyaṃ copānayat kṣipraṃ vākyaṃ cedam uvāca haR_2,044.013.2
svāgataṃ te mahābāho taveyam akhilā mahīR_2,044.014.1
vayaṃ preṣyā bhavān bhartā sādhu rājyaṃ praśādhi naḥR_2,044.014.2
bhakṣyaṃ bhojyaṃ ca peyaṃ ca lehyaṃ cedam upasthitamR_2,044.015.1
śayanāni ca mukhyāni vājināṃ khādanaṃ ca teR_2,044.015.2
guham eva bruvāṇaṃ taṃ rāghavaḥ pratyuvāca haR_2,044.016.1
arcitāś caiva hṛṣṭāś ca bhavatā sarvathā vayamR_2,044.016.2
padbhyām abhigamāc caiva snehasaṃdarśanena caR_2,044.017.1
bhujābhyāṃ sādhuvṛttābhyāṃ pīḍayan vākyam abravītR_2,044.017.2
diṣṭyā tvāṃ guha paśyāmi arogaṃ saha bāndhavaiḥR_2,044.018.1
api te kūśalaṃ rāṣṭre mitreṣu ca dhaneṣu caR_2,044.018.2
yat tv idaṃ bhavatā kiṃ cit prītyā samupakalpitamR_2,044.019.1
sarvaṃ tad anujānāmi na hi varte pratigraheR_2,044.019.2
kuśacīrājinadharaṃ phalamūlāśanaṃ ca māmR_2,044.020.1
viddhi praṇihitaṃ dharme tāpasaṃ vanagocaramR_2,044.020.2
aśvānāṃ khādanenāham arthī nānyena kena citR_2,044.021.1
etāvatātrabhavatā bhaviṣyāmi supūjitaḥR_2,044.021.2
ete hi dayitā rājñaḥ pitur daśarathasya meR_2,044.022.1
etaiḥ suvihitair aśvair bhaviṣyāmy aham arcitaḥR_2,044.022.2
aśvānāṃ pratipānaṃ ca khādanaṃ caiva so 'nvaśātR_2,044.023.1
guhas tatraiva puruṣāṃs tvaritaṃ dīyatām itiR_2,044.023.2
tataś cīrottarāsaṅgaḥ saṃdhyām anvāsya paścimāmR_2,044.024.1
jalam evādade bhojyaṃ lakṣmaṇenāhṛtaṃ svayamR_2,044.024.2
tasya bhūmau śayānasya pādau prakṣālya lakṣmaṇaḥR_2,044.025.1
sabhāryasya tato 'bhyetya tasthau vṛkṣam upāśritaḥR_2,044.025.2
guho 'pi saha sūtena saumitrim anubhāṣayanR_2,044.026.1
anvajāgrat tato rāmam apramatto dhanurdharaḥR_2,044.026.2
tathā śayānasya tato 'sya dhīmato yaśasvino dāśarather mahātmanaḥR_2,044.027.1
adṛṣṭaduḥkhasya sukhocitasya sā tadā vyatīyāya cireṇa śarvarīR_2,044.027.2
taṃ jāgratam adambhena bhrātur arthāya lakṣmaṇamR_2,045.001.1
guhaḥ saṃtāpasaṃtapto rāghavaṃ vākyam abravītR_2,045.001.2
iyaṃ tāta sukhā śayyā tvadartham upakalpitāR_2,045.002.1
pratyāśvasihi sādhv asyāṃ rājaputra yathāsukhamR_2,045.002.2
ucito 'yaṃ janaḥ sarvaḥ kleśānāṃ tvaṃ sukhocitaḥR_2,045.003.1
guptyarthaṃ jāgariṣyāmaḥ kākutsthasya vayaṃ niśāmR_2,045.003.2
na hi rāmāt priyataro mamāsti bhuvi kaś canaR_2,045.004.1
bravīmy etad ahaṃ satyaṃ satyenaiva ca te śapeR_2,045.004.2
asya prasādād āśaṃse loke 'smin sumahad yaśaḥR_2,045.005.1
dharmāvāptiṃ ca vipulām arthāvāptiṃ ca kevalāmR_2,045.005.2
so 'haṃ priyasakhaṃ rāmaṃ śayānaṃ saha sītayāR_2,045.006.1
rakṣiṣyāmi dhanuṣpāṇiḥ sarvato jñātibhiḥ sahaR_2,045.006.2
na hi me 'viditaṃ kiṃ cid vane 'smiṃś carataḥ sadāR_2,045.007.1
caturaṅgaṃ hy api balaṃ sumahat prasahemahiR_2,045.007.2
lakṣmaṇas taṃ tadovāca rakṣyamāṇās tvayānaghaR_2,045.008.1
nātra bhītā vayaṃ sarve dharmam evānupaśyatāR_2,045.008.2
kathaṃ dāśarathau bhūmau śayāne saha sītayāR_2,045.009.1
śakyā nidrā mayā labdhuṃ jīvitaṃ vā sukhāni vāR_2,045.009.2
yo na devāsuraiḥ sarvaiḥ śakyaḥ prasahituṃ yudhiR_2,045.010.1
taṃ paśya sukhasaṃviṣṭaṃ tṛṇeṣu saha sītayāR_2,045.010.2
yo mantra tapasā labdho vividhaiś ca pariśramaiḥR_2,045.011.1
eko daśarathasyaiṣa putraḥ sadṛśalakṣaṇaḥR_2,045.011.2
asmin pravrajito rājā na ciraṃ vartayiṣyatiR_2,045.012.1
vidhavā medinī nūnaṃ kṣipram eva bhaviṣyatiR_2,045.012.2
vinadya sumahānādaṃ śrameṇoparatāḥ striyaḥR_2,045.013.1
nirghoṣoparataṃ tāta manye rājaniveśanamR_2,045.013.2
kausalyā caiva rājā ca tathaiva jananī mamaR_2,045.014.1
nāśaṃse yadi jīvanti sarve te śarvarīm imāmR_2,045.014.2
jīved api hi me mātā śatrughnasyānvavekṣayāR_2,045.015.1
tad duḥkhaṃ yat tu kausalyā vīrasūr vinaśiṣyatiR_2,045.015.2
anuraktajanākīrṇā sukhālokapriyāvahāR_2,045.016.1
rājavyasanasaṃsṛṣṭā sā purī vinaśiṣyatiR_2,045.016.2
atikrāntam atikrāntam anavāpya manorathamR_2,045.017.1
rājye rāmam anikṣipya pitā me vinaśiṣyatiR_2,045.017.2
siddhārthāḥ pitaraṃ vṛttaṃ tasmin kāle hy upasthiteR_2,045.018.1
pretakāryeṣu sarveṣu saṃskariṣyanti bhūmipamR_2,045.018.2
ramyacatvarasaṃsthānāṃ suvibhaktamahāpathāmR_2,045.019.1
harmyaprāsādasaṃpannāṃ gaṇikāvaraśobhitāmR_2,045.019.2
rathāśvagajasaṃbādhāṃ tūryanādavināditāmR_2,045.020.1
sarvakalyāṇasaṃpūrṇāṃ hṛṣṭapuṣṭajanākulāmR_2,045.020.2
ārāmodyānasaṃpannāṃ samājotsavaśālinīmR_2,045.021.1
sukhitā vicariṣyanti rājadhānīṃ pitur mamaR_2,045.021.2
api satyapratijñena sārdhaṃ kuśalinā vayamR_2,045.022.1
nivṛtte vanavāse 'sminn ayodhyāṃ praviśemahiR_2,045.022.2
paridevayamānasya duḥkhārtasya mahātmanaḥR_2,045.023.1
tiṣṭhato rājaputrasya śarvarī sātyavartataR_2,045.023.2
tathā hi satyaṃ bruvati prajāhite narendraputre gurusauhṛdād guhaḥR_2,045.024.1
mumoca bāṣpaṃ vyasanābhipīḍito jvarāturo nāga iva vyathāturaḥR_2,045.024.2
prabhātāyāṃ tu śarvaryāṃ pṛthu vṛkṣā mahāyaśāḥR_2,046.001.1
uvāca rāmaḥ saumitriṃ lakṣmaṇaṃ śubhalakṣaṇamR_2,046.001.2
bhāskarodayakālo 'yaṃ gatā bhagavatī niśāR_2,046.002.1
asau sukṛṣṇo vihagaḥ kokilas tāta kūjatiR_2,046.002.2
barhiṇānāṃ ca nirghoṣaḥ śrūyate nadatāṃ vaneR_2,046.003.1
tarāma jāhnavīṃ saumya śīghragāṃ sāgaraṃgamāmR_2,046.003.2
vijñāya rāmasya vacaḥ saumitrir mitranandanaḥR_2,046.004.1
guham āmantrya sūtaṃ ca so 'tiṣṭhad bhrātur agrataḥR_2,046.004.2
tataḥ kalāpān saṃnahya khaḍgau baddhvā ca dhanvinauR_2,046.005.1
jagmatur yena tau gaṅgāṃ sītayā saha rāghavauR_2,046.005.2
rāmam eva tu dharmajñam upagamya vinītavatR_2,046.006.1
kim ahaṃ karavāṇīti sūtaḥ prāñjalir abravītR_2,046.006.2
nivartasvety uvācainam etāvad dhi kṛtaṃ mamaR_2,046.007.1
yānaṃ vihāya padbhyāṃ tu gamiṣyāmo mahāvanamR_2,046.007.2
ātmānaṃ tv abhyanujñātam avekṣyārtaḥ sa sārathiḥR_2,046.008.1
sumantraḥ puruṣavyāghram aikṣvākam idam abravītR_2,046.008.2
nātikrāntam idaṃ loke puruṣeṇeha kena citR_2,046.009.1
tava sabhrātṛbhāryasya vāsaḥ prākṛtavad vaneR_2,046.009.2
na manye brahmacarye 'sti svadhīte vā phalodayaḥR_2,046.010.1
mārdavārjavayor vāpi tvāṃ ced vyasanam āgatamR_2,046.010.2
saha rāghava vaidehyā bhrātrā caiva vane vasanR_2,046.011.1
tvaṃ gatiṃ prāpsyase vīra trīṃl lokāṃs tu jayann ivaR_2,046.011.2
vayaṃ khalu hatā rāma ye tayāpy upavañcitāḥR_2,046.012.1
kaikeyyā vaśam eṣyāmaḥ pāpāyā duḥkhabhāginaḥR_2,046.012.2
iti bruvann ātma samaṃ sumantraḥ sārathis tadāR_2,046.013.1
dṛṣṭvā dura gataṃ rāmaṃ duḥkhārto rurude ciramR_2,046.013.2
tatas tu vigate bāṣpe sūtaṃ spṛṣṭodakaṃ śucimR_2,046.014.1
rāmas tu madhuraṃ vākyaṃ punaḥ punar uvāca tamR_2,046.014.2
ikṣvākūṇāṃ tvayā tulyaṃ suhṛdaṃ nopalakṣayeR_2,046.015.1
yathā daśaratho rājā māṃ na śocet tathā kuruR_2,046.015.2
śokopahata cetāś ca vṛddhaś ca jagatīpatiḥR_2,046.016.1
kāma bhārāvasannaś ca tasmād etad bravīmi teR_2,046.016.2
yad yad ājñāpayet kiṃ cit sa mahātmā mahīpatiḥR_2,046.017.1
kaikeyyāḥ priyakāmārthaṃ kāryaṃ tad avikāṅkṣayāR_2,046.017.2
etadarthaṃ hi rājyāni praśāsati nareśvarāḥR_2,046.018.1
yad eṣāṃ sarvakṛtyeṣu mano na pratihanyateR_2,046.018.2
tad yathā sa mahārājo nālīkam adhigacchatiR_2,046.019.1
na ca tāmyati duḥkhena sumantra kuru tat tathāR_2,046.019.2
adṛṣṭaduḥkhaṃ rājānaṃ vṛddham āryaṃ jitendriyamR_2,046.020.1
brūyās tvam abhivādyaiva mama hetor idaṃ vacaḥR_2,046.020.2
naivāham anuśocāmi lakṣmaṇo na ca maithilīR_2,046.021.1
ayodhyāyāś cyutāś ceti vane vatsyāmaheti vāR_2,046.021.2
caturdaśasu varṣeṣu nivṛtteṣu punaḥ punaḥR_2,046.022.1
lakṣmaṇaṃ māṃ ca sītāṃ ca drakṣyasi kṣipram āgatānR_2,046.022.2
evam uktvā tu rājānaṃ mātaraṃ ca sumantra meR_2,046.023.1
anyāś ca devīḥ sahitāḥ kaikeyīṃ ca punaḥ punaḥR_2,046.023.2
ārogyaṃ brūhi kausalyām atha pādābhivandanamR_2,046.024.1
sītāyā mama cāryasya vacanāl lakṣmaṇasya caR_2,046.024.2
brūyāś ca hi mahārājaṃ bharataṃ kṣipram ānayaR_2,046.025.1
āgataś cāpi bharataḥ sthāpyo nṛpamate padeR_2,046.025.2
bharataṃ ca pariṣvajya yauvarājye 'bhiṣicya caR_2,046.026.1
asmatsaṃtāpajaṃ duḥkhaṃ na tvām abhibhaviṣyatiR_2,046.026.2
bharataś cāpi vaktavyo yathā rājani vartaseR_2,046.027.1
tathā mātṛṣu vartethāḥ sarvāsv evāviśeṣataḥR_2,046.027.2
yathā ca tava kaikeyī sumitrā cāviśeṣataḥR_2,046.028.1
tathaiva devī kausalyā mama mātā viśeṣataḥR_2,046.028.2
nivartyamāno rāmeṇa sumantraḥ śokakarśitaḥR_2,046.029.1
tat sarvaṃ vacanaṃ śrutvā snehāt kākutstham abravītR_2,046.029.2
yad ahaṃ nopacāreṇa brūyāṃ snehād aviklavaḥR_2,046.030.1
bhaktimān iti tat tāvad vākyaṃ tvaṃ kṣantum arhasiR_2,046.030.2
kathaṃ hi tvadvihīno 'haṃ pratiyāsyāmi tāṃ purīmR_2,046.031.1
tava tāta viyogena putraśokākulām ivaR_2,046.031.2
sarāmam api tāvan me rathaṃ dṛṣṭvā tadā janaḥR_2,046.032.1
vinā rāmaṃ rathaṃ dṛṣṭvā vidīryetāpi sā purīR_2,046.032.2
dainyaṃ hi nagarī gacched dṛṣṭvā śūnyam imaṃ rathamR_2,046.033.1
sūtāvaśeṣaṃ svaṃ sainyaṃ hatavīram ivāhaveR_2,046.033.2
dūre 'pi nivasantaṃ tvāṃ mānasenāgrataḥ sthitamR_2,046.034.1
cintayantyo 'dya nūnaṃ tvāṃ nirāhārāḥ kṛtāḥ prajāḥR_2,046.034.2
ārtanādo hi yaḥ paurair muktas tadvipravāsaneR_2,046.035.1
rathasthaṃ māṃ niśāmyaiva kuryuḥ śataguṇaṃ tataḥR_2,046.035.2
ahaṃ kiṃ cāpi vakṣyāmi devīṃ tava suto mayāR_2,046.036.1
nīto 'sau mātulakulaṃ saṃtāpaṃ mā kṛthā itiR_2,046.036.2
asatyam api naivāhaṃ brūyāṃ vacanam īdṛśamR_2,046.037.1
katham apriyam evāhaṃ brūyāṃ satyam idaṃ vacaḥR_2,046.037.2
mama tāvan niyogasthās tvadbandhujanavāhinaḥR_2,046.038.1
kathaṃ rathaṃ tvayā hīnaṃ pravakṣyanti hayottamāḥR_2,046.038.2
yadi me yācamānasya tyāgam eva kariṣyasiR_2,046.039.1
saratho 'gniṃ pravekṣyāmi tyakta mātra iha tvayāR_2,046.039.2
bhaviṣyanti vane yāni tapovighnakarāṇi teR_2,046.040.1
rathena pratibādhiṣye tāni sattvāni rāghavaR_2,046.040.2
tat kṛtena mayā prāptaṃ ratha caryā kṛtaṃ sukhamR_2,046.041.1
āśaṃse tvatkṛtenāhaṃ vanavāsakṛtaṃ sukhamR_2,046.041.2
prasīdecchāmi te 'raṇye bhavituṃ pratyanantaraḥR_2,046.042.1
prītyābhihitam icchāmi bhava me patyanantaraḥR_2,046.042.2
tava śuśrūṣaṇaṃ mūrdhnā kariṣyāmi vane vasanR_2,046.043.1
ayodhyāṃ devalokaṃ vā sarvathā prajahāmy ahamR_2,046.043.2
na hi śakyā praveṣṭuṃ sā mayāyodhyā tvayā vināR_2,046.044.1
rājadhānī mahendrasya yathā duṣkṛtakarmaṇāR_2,046.044.2
ime cāpi hayā vīra yadi te vanavāsinaḥR_2,046.045.1
paricaryāṃ kariṣyanti prāpsyanti paramāṃ gatimR_2,046.045.2
vanavāse kṣayaṃ prāpte mamaiṣa hi manorathaḥR_2,046.046.1
yad anena rathenaiva tvāṃ vaheyaṃ purīṃ punaḥR_2,046.046.2
caturdaśa hi varṣāṇi sahitasya tvayā vaneR_2,046.047.1
kṣaṇabhūtāni yāsyanti śataśas tu tato 'nyathāR_2,046.047.2
bhṛtyavatsala tiṣṭhantaṃ bhartṛputragate pathiR_2,046.048.1
bhaktaṃ bhṛtyaṃ sthitaṃ sthityāṃ tvaṃ na māṃ hātum arhasiR_2,046.048.2
evaṃ bahuvidhaṃ dīnaṃ yācamānaṃ punaḥ punaḥR_2,046.049.1
rāmo bhṛtyānukampī tu sumantram idam abravītR_2,046.049.2
jānāmi paramāṃ bhaktiṃ mayi te bhartṛvatsalaR_2,046.050.1
śṛṇu cāpi yadarthaṃ tvāṃ preṣayāmi purīm itaḥR_2,046.050.2
nagarīṃ tvāṃ gataṃ dṛṣṭvā jananī me yavīyasīR_2,046.051.1
kaikeyī pratyayaṃ gacched iti rāmo vanaṃ gataḥR_2,046.051.2
parituṣṭā hi sā devi vanavāsaṃ gate mayiR_2,046.052.1
rājānaṃ nātiśaṅketa mithyāvādīti dhārmikamR_2,046.052.2
eṣa me prathamaḥ kalpo yad ambā me yavīyasīR_2,046.053.1
bharatārakṣitaṃ sphītaṃ putrarājyam avāpnuyātR_2,046.053.2
mama priyārthaṃ rājñaś ca sarathas tvaṃ purīṃ vrajaR_2,046.054.1
saṃdiṣṭaś cāsi yān arthāṃs tāṃs tān brūyās tathātathāR_2,046.054.2
guhaṃ vacanam aklībaṃ rāmo hetumad abravītR_2,046.055.1
jaṭāḥ kṛtvā gamiṣyāmi nyagrodhakṣīram ānayaR_2,046.055.2
tat kṣīraṃ rājaputrāya guhaḥ kṣipram upāharatR_2,046.056.1
lakṣmaṇasyātmanaś caiva rāmas tenākaroj jaṭāḥR_2,046.056.2
tau tadā cīravasanau jaṭāmaṇḍaladhāriṇauR_2,046.057.1
aśobhetām ṛṣisamau bhrātarau rāmalakṣmaṇauR_2,046.057.2
tato vaikhānasaṃ mārgam āsthitaḥ sahalakṣmaṇaḥR_2,046.058.1
vratam ādiṣṭavān rāmaḥ sahāyaṃ guham abravītR_2,046.058.2
apramatto bale kośe durge janapade tathāR_2,046.059.1
bhavethā guha rājyaṃ hi durārakṣatamaṃ matamR_2,046.059.2
tatas taṃ samanujñāya guham ikṣvākunandanaḥR_2,046.060.1
jagāma tūrṇam avyagraḥ sabhāryaḥ sahalakṣmaṇaḥR_2,046.060.2
sa tu dṛṣṭvā nadītīre nāvam ikṣvākunandanaḥR_2,046.061.1
titīrṣuḥ śīghragāṃ gaṅgām idaṃ lakṣmaṇam abravītR_2,046.061.2
āroha tvaṃ nara vyāghra sthitāṃ nāvam imāṃ śanaiḥR_2,046.062.1
sītāṃ cāropayānvakṣaṃ parigṛhya manasvinīmR_2,046.062.2
sa bhrātuḥ śāsanaṃ śrutvā sarvam apratikūlayanR_2,046.063.1
āropya maithilīṃ pūrvam ārurohātmavāṃs tataḥR_2,046.063.2
athāruroha tejasvī svayaṃ lakṣmaṇapūrvajaḥR_2,046.064.1
tato niṣādādhipatir guho jñātīn acodayatR_2,046.064.2
anujñāya sumantraṃ ca sabalaṃ caiva taṃ guhamR_2,046.065.1
āsthāya nāvaṃ rāmas tu codayām āsa nāvikānR_2,046.065.2
tatas taiś coditā sā nauḥ karṇadhārasamāhitāR_2,046.066.1
śubhasphyavegābhihatā śīghraṃ salilam atyagātR_2,046.066.2
madhyaṃ tu samanuprāpya bhāgīrathyās tv aninditāR_2,046.067.1
vaidehī prāñjalir bhūtvā tāṃ nadīm idam abravītR_2,046.067.2
putro daśarathasyāyaṃ mahārājasya dhīmataḥR_2,046.068.1
nideśaṃ pālayatv enaṃ gaṅge tvadabhirakṣitaḥR_2,046.068.2
caturdaśa hi varṣāṇi samagrāṇy uṣya kānaneR_2,046.069.1
bhrātrā saha mayā caiva punaḥ pratyāgamiṣyatiR_2,046.069.2
tatas tvāṃ devi subhage kṣemeṇa punar āgatāR_2,046.070.1
yakṣye pramuditā gaṅge sarvakāmasamṛddhayeR_2,046.070.2
tvaṃ hi tripathagā devi brahma lokaṃ samīkṣaseR_2,046.071.1
bhāryā codadhirājasya loke 'smin saṃpradṛśyaseR_2,046.071.2
sā tvāṃ devi namasyāmi praśaṃsāmi ca śobhaneR_2,046.072.1
prāpta rājye naravyāghra śivena punar āgateR_2,046.072.2
gavāṃ śatasahasrāṇi vastrāṇy annaṃ ca peśalamR_2,046.073.1
brāhmaṇebhyaḥ pradāsyāmi tava priyacikīrṣayāR_2,046.073.2
tathā saṃbhāṣamāṇā sā sītā gaṅgām aninditāR_2,046.074.1
dakṣiṇā dakṣiṇaṃ tīraṃ kṣipram evābhyupāgamatR_2,046.074.2
tīraṃ tu samanuprāpya nāvaṃ hitvā nararṣabhaḥR_2,046.075.1
prātiṣṭhata saha bhrātrā vaidehyā ca paraṃtapaḥR_2,046.075.2
athābravīn mahābāhuḥ sumitrānandavardhanamR_2,046.076.1
agrato gaccha saumitre sītā tvām anugacchatuR_2,046.076.2
pṛṣṭhato 'haṃ gamiṣyāmi tvāṃ ca sītāṃ ca pālayanR_2,046.077.1
adya duḥkhaṃ tu vaidehī vanavāsasya vetsyatiR_2,046.077.2
gataṃ tu gaṅgāparapāram āśu rāmaṃ sumantraḥ pratataṃ nirīkṣyaR_2,046.078.1
adhvaprakarṣād vinivṛttadṛṣṭir mumoca bāṣpaṃ vyathitas tapasvīR_2,046.078.2
tau tatra hatvā caturo mahāmṛgān varāham ṛśyaṃ pṛṣataṃ mahārurumR_2,046.079.1
ādāya medhyaṃ tvaritaṃ bubhukṣitau vāsāya kāle yayatur vanaspatimR_2,046.079.2
sa taṃ vṛkṣaṃ samāsādya saṃdhyām anvāsya paścimāmR_2,047.001.1
rāmo ramayatāṃ śreṣṭha iti hovāca lakṣmaṇamR_2,047.001.2
adyeyaṃ prathamā rātrir yātā janapadād bahiḥR_2,047.002.1
yā sumantreṇa rahitā tāṃ notkaṇṭhitum arhasiR_2,047.002.2
jāgartavyam atandribhyām adya prabhṛti rātriṣuR_2,047.003.1
yogakṣemo hi sītāyā vartate lakṣmaṇāvayoḥR_2,047.003.2
rātriṃ kathaṃ cid evemāṃ saumitre vartayāmaheR_2,047.004.1
upāvartāmahe bhūmāv āstīrya svayam ārjitaiḥR_2,047.004.2
sa tu saṃviśya medinyāṃ mahārhaśayanocitaḥR_2,047.005.1
imāḥ saumitraye rāmo vyājahāra kathāḥ śubhāḥR_2,047.005.2
dhruvam adya mahārājo duḥkhaṃ svapiti lakṣmaṇaR_2,047.006.1
kṛtakāmā tu kaikeyī tuṣṭā bhavitum arhatiR_2,047.006.2
sā hi devī mahārājaṃ kaikeyī rājyakāraṇātR_2,047.007.1
api na cyāvayet prāṇān dṛṣṭvā bharatam āgatamR_2,047.007.2
anāthaś caiva vṛddhaś ca mayā caiva vinākṛtaḥR_2,047.008.1
kiṃ kariṣyati kāmātmā kaikeyyā vaśam āgataḥR_2,047.008.2
idaṃ vyasanam ālokya rājñaś ca mativibhramamR_2,047.009.1
kāma evārdhadharmābhyāṃ garīyān iti me matiḥR_2,047.009.2
ko hy avidvān api pumān pramadāyāḥ kṛte tyajetR_2,047.010.1
chandānuvartinaṃ putraṃ tāto mām iva lakṣmaṇaR_2,047.010.2
sukhī bata sabhāryaś ca bharataḥ kekayīsutaḥR_2,047.011.1
muditān kosalān eko yo bhokṣyaty adhirājavatR_2,047.011.2
sa hi sarvasya rājyasya mukham ekaṃ bhaviṣyatiR_2,047.012.1
tāte ca vayasātīte mayi cāraṇyam āśriteR_2,047.012.2
arthadharmau parityajya yaḥ kāmam anuvartateR_2,047.013.1
evam āpadyate kṣipraṃ rājā daśaratho yathāR_2,047.013.2
manye daśarathāntāya mama pravrājanāya caR_2,047.014.1
kaikeyī saumya saṃprāptā rājyāya bharatasya caR_2,047.014.2
apīdānīṃ na kaikeyī saubhāgyamadamohitāR_2,047.015.1
kausalyāṃ ca sumitrāṃ ca saṃprabādheta matkṛteR_2,047.015.2
mā sma matkāraṇād devī sumitrā duḥkham āvasetR_2,047.016.1
ayodhyām ita eva tvaṃ kāle praviśa lakṣmaṇaR_2,047.016.2
aham eko gamiṣyāmi sītayā saha daṇḍakānR_2,047.017.1
anāthāyā hi nāthas tvaṃ kausalyāyā bhaviṣyasiR_2,047.017.2
kṣudrakarmā hi kaikeyī dveṣād anyāyyam ācaretR_2,047.018.1
paridadyā hi dharmajñe bharate mama mātaramR_2,047.018.2
nūnaṃ jātyantare kasmiṃ striyaḥ putrair viyojitāḥR_2,047.019.1
jananyā mama saumitre tad apy etad upasthitamR_2,047.019.2
mayā hi cirapuṣṭena duḥkhasaṃvardhitena caR_2,047.020.1
viprāyujyata kausalyā phalakāle dhig astu māmR_2,047.020.2
mā sma sīmantinī kā cij janayet putram īdṛśamR_2,047.021.1
saumitre yo 'ham ambāyā dadmi śokam anantakamR_2,047.021.2
manye prītiviśiṣṭā sā matto lakṣmaṇasārikāR_2,047.022.1
yasyās tac chrūyate vākyaṃ śuka pādam arer daśaR_2,047.022.2
śocantyāś cālpabhāgyāyā na kiṃ cid upakurvatāR_2,047.023.1
purtreṇa kim aputrāyā mayā kāryam ariṃdamaR_2,047.023.2
alpabhāgyā hi me mātā kausalyā rahitā mayāR_2,047.024.1
śete paramaduḥkhārtā patitā śokasāgareR_2,047.024.2
eko hy aham ayodhyāṃ ca pṛthivīṃ cāpi lakṣmaṇaR_2,047.025.1
tareyam iṣubhiḥ kruddho nanu vīryam akāraṇamR_2,047.025.2
adharmabhaya bhītaś ca paralokasya cānaghaR_2,047.026.1
tena lakṣmaṇa nādyāham ātmānam abhiṣecayeR_2,047.026.2
etad anyac ca karuṇaṃ vilapya vijane bahuR_2,047.027.1
aśrupūrṇamukho rāmo niśi tūṣṇīm upāviśatR_2,047.027.2
vilapyoparataṃ rāmaṃ gatārciṣam ivānalamR_2,047.028.1
samudram iva nirvegam āśvāsayata lakṣmaṇaḥR_2,047.028.2
dhruvam adya purī rāma ayodhyā yudhināṃ varaR_2,047.029.1
niṣprabhā tvayi niṣkrānte gatacandreva śarvarīR_2,047.029.2
naitad aupayikaṃ rāma yad idaṃ paritapyaseR_2,047.030.1
viṣādayasi sītāṃ ca māṃ caiva puruṣarṣabhaR_2,047.030.2
na ca sītā tvayā hīnā na cāham api rāghavaR_2,047.031.1
muhūrtam api jīvāvo jalān matsyāv ivoddhṛtauR_2,047.031.2
na hi tātaṃ na śatrughnaṃ na sumitrāṃ paraṃtapaR_2,047.032.1
draṣṭum iccheyam adyāhaṃ svargaṃ vāpi tvayā vināR_2,047.032.2
sa lakṣmaṇasyottama puṣkalaṃ vaco niśamya caivaṃ vanavāsam ādarātR_2,047.033.1
samāḥ samastā vidadhe paraṃtapaḥ prapadya dharmaṃ sucirāya rāghavaḥR_2,047.033.2
te tu tasmin mahāvṛkṣa uṣitvā rajanīṃ śivāmR_2,048.001.1
vimale 'bhyudite sūrye tasmād deśāt pratasthireR_2,048.001.2
yatra bhāgīrathī gaṅgā yamunām abhivartateR_2,048.002.1
jagmus taṃ deśam uddiśya vigāhya sumahad vanamR_2,048.002.2
te bhūmim āgān vividhān deśāṃś cāpi manoramānR_2,048.003.1
adṛṣṭapūrvān paśyantas tatra tatra yaśasvinaḥR_2,048.003.2
yathākṣemeṇa gacchan sa paśyaṃś ca vividhān drumānR_2,048.004.1
nivṛttamātre divase rāmaḥ saumitrim abravītR_2,048.004.2
prayāgam abhitaḥ paśya saumitre dhūmam unnatamR_2,048.005.1
agner bhagavataḥ ketuṃ manye saṃnihito muniḥR_2,048.005.2
nūnaṃ prāptāḥ sma saṃbhedaṃ gaṅgāyamunayor vayamR_2,048.006.1
tathā hi śrūyate śambdo vāriṇā vārighaṭṭitaḥR_2,048.006.2
dārūṇi paribhinnāni vanajair upajīvibhiḥR_2,048.007.1
bharadvājāśrame caite dṛśyante vividhā drumāḥR_2,048.007.2
dhanvinau tau sukhaṃ gatvā lambamāne divākareR_2,048.008.1
gaṅgāyamunayoḥ saṃdhau prāpatur nilayaṃ muneḥR_2,048.008.2
rāmas tv āśramam āsādya trāsayan mṛgapakṣiṇaḥR_2,048.009.1
gatvā muhūrtam adhvānaṃ bharadvājam upāgamatR_2,048.009.2
tatas tv āśramam āsādya muner darśanakāṅkṣiṇauR_2,048.010.1
sītayānugatau vīrau dūrād evāvatasthatuḥR_2,048.010.2
hutāgnihotraṃ dṛṣṭvaiva mahābhāgaṃ kṛtāñjaliḥR_2,048.011.1
rāmaḥ saumitriṇā sārdhaṃ sītayā cābhyavādayatR_2,048.011.2
nyavedayata cātmānaṃ tasmai lakṣmaṇapūrvajaḥR_2,048.012.1
putrau daśarathasyāvāṃ bhagavan rāmalakṣmaṇauR_2,048.012.2
bhāryā mameyaṃ vaidehī kalyāṇī janakātmajāR_2,048.013.1
māṃ cānuyātā vijanaṃ tapovanam aninditāR_2,048.013.2
pitrā pravrājyamānaṃ māṃ saumitrir anujaḥ priyaḥR_2,048.014.1
ayam anvagamad bhrātā vanam eva dṛḍhavrataḥR_2,048.014.2
pitrā niyuktā bhagavan praveṣyāmas tapovanamR_2,048.015.1
dharmam evācariṣyāmas tatra mūlaphalāśanāḥR_2,048.015.2
tasya tad vacanaṃ śrutvā rājaputrasya dhīmataḥR_2,048.016.1
upānayata dharmātmā gām arghyam udakaṃ tataḥR_2,048.016.2
mṛgapakṣibhir āsīno munibhiś ca samantataḥR_2,048.017.1
rāmam āgatam abhyarcya svāgatenāha taṃ muniḥR_2,048.017.2
pratigṛhya ca tām arcām upaviṣṭaṃ sarāghavamR_2,048.018.1
bharadvājo 'bravīd vākyaṃ dharmayuktam idaṃ tadāR_2,048.018.2
cirasya khalu kākutstha paśyāmi tvām ihāgatamR_2,048.019.1
śrutaṃ tava mayā cedaṃ vivāsanam akāraṇamR_2,048.019.2
avakāśo vivikto 'yaṃ mahānadyoḥ samāgameR_2,048.020.1
puṇyaś ca ramaṇīyaś ca vasatv iha bhagān sukhamR_2,048.020.2
evam uktas tu vacanaṃ bharadvājena rāghavaḥR_2,048.021.1
pratyuvāca śubhaṃ vākyaṃ rāmaḥ sarvahite rataḥR_2,048.021.2
āgamiṣyati vaidehīṃ māṃ cāpi prekṣako janaḥR_2,048.022.1
anena kāraṇenāham iha vāsaṃ na rocayeR_2,048.022.2
ekānte paśya bhagavann āśramasthānam uttamamR_2,048.023.1
ramate yatra vaidehī sukhārhā janakātmajāR_2,048.023.2
etac chrutvā śubhaṃ vākyaṃ bharadvājo mahāmuniḥR_2,048.024.1
rāghavasya tato vākyam artha grāhakam abravītR_2,048.024.2
daśakrośa itas tāta girir yasmin nivatsyasiR_2,048.025.1
maharṣisevitaḥ puṇyaḥ sarvataḥ sukha darśanaḥR_2,048.025.2
golāṅgūlānucarito vānararkṣaniṣevitaḥR_2,048.026.1
citrakūṭa iti khyāto gandhamādanasaṃnibhaḥR_2,048.026.2
yāvatā citra kūṭasya naraḥ śṛṅgāṇy avekṣateR_2,048.027.1
kalyāṇāni samādhatte na pāpe kurute manaḥR_2,048.027.2
ṛṣayas tatra bahavo vihṛtya śaradāṃ śatamR_2,048.028.1
tapasā divam ārūḍhāḥ kapālaśirasā sahaR_2,048.028.2
praviviktam ahaṃ manye taṃ vāsaṃ bhavataḥ sukhamR_2,048.029.1
iha vā vanavāsāya vasa rāma mayā sahaR_2,048.029.2
sa rāmaṃ sarvakāmais taṃ bharadvājaḥ priyātithimR_2,048.030.1
sabhāryaṃ saha ca bhrātrā pratijagrāha dharmavitR_2,048.030.2
tasya prayāge rāmasya taṃ maharṣim upeyuṣaḥR_2,048.031.1
prapannā rajanī puṇyā citrāḥ kathayataḥ kathāḥR_2,048.031.2
prabhātāyāṃ rajanyāṃ tu bharadvājam upāgamatR_2,048.032.1
uvāca naraśārdūlo muniṃ jvalitatejasaṃR_2,048.032.2
śarvarīṃ bhavanann adya satyaśīla tavāśrameR_2,048.033.1
uṣitāḥ smeha vasatim anujānātu no bhavānR_2,048.033.2
rātryāṃ tu tasyāṃ vyuṣṭāyāṃ bharadvājo 'bravīd idamR_2,048.034.1
madhumūlaphalopetaṃ citrakūṭaṃ vrajeti haR_2,048.034.2
tatra kuñjarayūthāni mṛgayūthāni cābhitaḥR_2,048.035.1
vicaranti vanānteṣu tāni drakṣyasi rāghavaR_2,048.035.2
prahṛṣṭakoyaṣṭikakokilasvanair vināditaṃ taṃ vasudhādharaṃ śivamR_2,048.036.1
mṛgaiś ca mattair bahubhiś ca kuñjaraiḥ suramyam āsādya samāvasāśramamR_2,048.036.2
uṣitvā rajanīṃ tatra rājaputrāv ariṃdamauR_2,049.001.1
maharṣim abhivādyātha jagmatus taṃ giriṃ pratiR_2,049.001.2
prasthitāṃś caiva tān prekṣya pitā putrān ivānvagātR_2,049.002.1
tataḥ pracakrame vaktuṃ vacanaṃ sa mahāmuniḥR_2,049.002.2
athāsādya tu kālindīṃ śīghrasrotasamāpagāmR_2,049.003.1
tatra yūyaṃ plavaṃ kṛtvā taratāṃśumatīṃ nadīmR_2,049.003.2
tato nyagrodham āsādya mahāntaṃ haritacchadamR_2,049.004.1
vivṛddhaṃ bahubhir vṛkṣaiḥ śyāmaṃ siddhopasevitamR_2,049.004.2
krośamātraṃ tato gatvā nīlaṃ drakṣyatha kānanamR_2,049.005.1
palāśabadarīmiśraṃ rāma vaṃśaiś ca yāmunaiḥR_2,049.005.2
ramyo mārdavayuktaś ca vanadāvair vivarjitaḥR_2,049.006.1
iti panthānam āvedya maharṣiḥ sa nyavartataR_2,049.006.2
upāvṛtte munau tasmin rāmo lakṣmaṇam abravītR_2,049.007.1
kṛtapuṇyāḥ sma saumitre munir yan no 'nukampateR_2,049.007.2
iti tau puruṣavyāghrau mantrayitvā manasvinauR_2,049.008.1
sītām evāgrataḥ kṛtvā kālindīṃ jagmatur nadīmR_2,049.008.2
tau kāṣṭhasaṃghāṭam atho cakratuḥ sumahāplavamR_2,049.009.1
cakāra lakṣmaṇaś chittvā sītāyāḥ sukhamānasaṃR_2,049.009.2
tatra śriyam ivācintyāṃ rāmo dāśarathiḥ priyāmR_2,049.010.1
īṣatsaṃlajjamānāṃ tām adhyāropayata plavamR_2,049.010.2
tataḥ plavenāṃśumatīṃ śīghragām ūrmimālinīmR_2,049.011.1
tīrajair bahubhir vṛkṣaiḥ saṃterur yamunāṃ nadīmR_2,049.011.2
te tīrṇāḥ plavam utsṛjya prasthāya yamunāvanātR_2,049.012.1
śyāmaṃ nyagrodham āseduḥ śītalaṃ haritacchadamR_2,049.012.2
kausalyāṃ caiva paśyeyaṃ sumitrāṃ ca yaśasvinīmR_2,049.013.1
iti sītāñjaliṃ kṛtvā paryagachad vanaspatimR_2,049.013.2
krośamātraṃ tato gatvā bhrātarau rāmalakṣmaṇauR_2,049.014.1
bahūn medhyān mṛgān hatvā ceratur yamunāvaneR_2,049.014.2
vihṛtya te barhiṇapūganādite śubhe vane vāraṇavānarāyuteR_2,049.015.1
samaṃ nadīvapram upetya saṃmataṃ nivāsam ājagmur adīnadarśanaḥR_2,049.015.2
atha rātryāṃ vyatītāyām avasuptam anantaramR_2,050.001.1
prabodhayām āsa śanair lakṣmaṇaṃ raghunandanaḥR_2,050.001.2
saumitre śṛṇu vanyānāṃ valgu vyāharatāṃ svanamR_2,050.002.1
saṃpratiṣṭhāmahe kālaḥ prasthānasya paraṃtapaR_2,050.002.2
sa suptaḥ samaye bhrātrā lakṣmaṇaḥ pratibodhitaḥR_2,050.003.1
jahau nidrāṃ ca tandrīṃ ca prasaktaṃ ca pathi śramamR_2,050.003.2
tata utthāya te sarve spṛṣṭvā nadyāḥ śivaṃ jalamR_2,050.004.1
panthānam ṛṣiṇoddiṣṭaṃ citrakūṭasya taṃ yayuḥR_2,050.004.2
tataḥ saṃprasthitaḥ kāle rāmaḥ saumitriṇā sahaR_2,050.005.1
sītāṃ kamalapatrākṣīm idaṃ vacanam abravītR_2,050.005.2
ādīptān iva vaidehi sarvataḥ puṣpitān nagānR_2,050.006.1
svaiḥ puṣpaiḥ kiṃśukān paśya mālinaḥ śiśirātyayeR_2,050.006.2
paśya bhallātakān phullān narair anupasevitānR_2,050.007.1
phalapatrair avanatān nūnaṃ śakṣyāmi jīvitumR_2,050.007.2
paśya droṇapramāṇāni lambamānāni lakṣmaṇaR_2,050.008.1
madhūni madhukārībhiḥ saṃbhṛtāni nage nageR_2,050.008.2
eṣa krośati natyūhas taṃ śikhī pratikūjatiR_2,050.009.1
ramaṇīye vanoddeśe puṣpasaṃstarasaṃkaṭeR_2,050.009.2
mātaṃgayūthānusṛtaṃ pakṣisaṃghānunāditamR_2,050.010.1
citrakūṭam imaṃ paśya pravṛddhaśikharaṃ girimR_2,050.010.2
tatas tau pādacāreṇa gacchantau saha sītayāR_2,050.011.1
ramyam āsedatuḥ śailaṃ citrakūṭaṃ manoramamR_2,050.011.2
taṃ tu parvatam āsādya nānāpakṣigaṇāyutamR_2,050.012.1
ayaṃ vāso bhavet tāvad atra saumya ramemahiR_2,050.012.2
lakṣmaṇānaya dārūṇi dṛḍhāni ca varāṇi caR_2,050.013.1
kuruṣvāvasathaṃ saumya vāse me 'bhirataṃ manaḥR_2,050.013.2
tasya tad vacanaṃ śrutvā saumitrir vividhān drumānR_2,050.014.1
ājahāra tataś cakre parṇa śālām ariṃ damaR_2,050.014.2
śuśrūṣamāṇam ekāgram idaṃ vacanam abravītR_2,050.015.1
aiṇeyaṃ māṃsam āhṛtya śālāṃ yakṣyāmahe vayamR_2,050.015.2
sa lakṣmaṇaḥ kṛṣṇamṛgaṃ hatvā medhyaṃ patāpavānR_2,050.016.1
atha cikṣepa saumitriḥ samiddhe jātavedasiR_2,050.016.2
taṃ tu pakvaṃ samājñāya niṣṭaptaṃ chinnaśoṇitamR_2,050.017.1
lakṣmaṇaḥ puruṣavyāghram atha rāghavam abravītR_2,050.017.2
ayaṃ kṛṣṇaḥ samāptāṅgaḥ śṛtaḥ kṛṣṇa mṛgo yathāR_2,050.018.1
devatā devasaṃkāśa yajasva kuśalo hy asiR_2,050.018.2
rāmaḥ snātvā tu niyato guṇavāñ japyakovidaḥR_2,050.019.1
pāpasaṃśamanaṃ rāmaś cakāra balim uttamamR_2,050.019.2
tāṃ vṛkṣaparṇac chadanāṃ manojñāṃ yathāpradeśaṃ sukṛtāṃ nivātāmR_2,050.020.1
vāsāya sarve viviśuḥ sametāḥ sabhāṃ yathā deva gaṇāḥ sudharmāmR_2,050.020.2
anekanānāmṛgapakṣisaṃkule vicitrapuṣpastabalair drumair yuteR_2,050.021.1
vanottame vyālamṛgānunādite tathā vijahruḥ susukhaṃ jitendriyāḥR_2,050.021.2
suramyam āsādya tu citrakūṭaṃ nadīṃ ca tāṃ mālyavatīṃ sutīrthāmR_2,050.022.1
nananda hṛṣṭo mṛgapakṣijuṣṭāṃ jahau ca duḥkhaṃ puravipravāsātR_2,050.022.2
kathayitvā suduḥkhārtaḥ sumantreṇa ciraṃ sahaR_2,051.001.1
rāme dakṣiṇa kūlasthe jagāma svagṛhaṃ guhaḥR_2,051.001.2
anujñātaḥ sumantro 'tha yojayitvā hayottamānR_2,051.002.1
ayodhyām eva nagarīṃ prayayau gāḍhadurmanāḥR_2,051.002.2
sa vanāni sugandhīni saritaś ca sarāṃsi caR_2,051.003.1
paśyann atiyayau śīghraṃ grāmāṇi nagarāṇi caR_2,051.003.2
tataḥ sāyāhnasamaye tṛtīye 'hani sārathiḥR_2,051.004.1
ayodhyāṃ samanuprāpya nirānandāṃ dadarśa haR_2,051.004.2
sa śūnyām iva niḥśabdāṃ dṛṣṭvā paramadurmanāḥR_2,051.005.1
sumantraś cintayām āsa śokavegasamāhataḥR_2,051.005.2
rāmasaṃtāpaduḥkhena dagdhā śokāgninā purīR_2,051.006.1
iti cintāparaḥ sūtas tvaritaḥ praviveśa haR_2,051.006.2
sumantram abhiyāntaṃ taṃ śataśo 'tha sahasraśaḥR_2,051.007.1
kva rāma iti pṛcchantaḥ sūtam abhyadravan narāḥR_2,051.007.2
teṣāṃ śaśaṃsa gaṅgāyām aham āpṛcchya rāghavamR_2,051.008.1
anujñāto nivṛtto 'smi dhārmikeṇa mahātmanāR_2,051.008.2
te tīrṇā iti vijñāya bāṣpapūrṇamukhā janāḥR_2,051.009.1
aho dhig iti niḥśvasya hā rāmeti ca cukruśuḥR_2,051.009.2
śuśrāva ca vacas teṣāṃ vṛndaṃ vṛndaṃ ca tiṣṭhatāmR_2,051.010.1
hatāḥ sma khalu ye neha paśyāma iti rāghavamR_2,051.010.2
dānayajñavivāheṣu samājeṣu mahatsu caR_2,051.011.1
na drakṣyāmaḥ punar jātu dhārmikaṃ rāmam antarāR_2,051.011.2
kiṃ samarthaṃ janasyāsya kiṃ priyaṃ kiṃ sukhāvahamR_2,051.012.1
iti rāmeṇa nagaraṃ pitṛvat paripālitamR_2,051.012.2
vātāyanagatānāṃ ca strīṇām anvantarāpaṇamR_2,051.013.1
rāmaśokābhitaptānāṃ śuśrāva paridevanamR_2,051.013.2
sa rājamārgamadhyena sumantraḥ pihitānanaḥR_2,051.014.1
yatra rājā daśarathas tad evopayayau gṛhamR_2,051.014.2
so 'vatīrya rathāc chīghraṃ rājaveśma praviśya caR_2,051.015.1
kakṣyāḥ saptābhicakrāma mahājanasamākulāḥR_2,051.015.2
tato daśarathastrīṇāṃ prāsādebhyas tatas tataḥR_2,051.016.1
rāmaśokābhitaptānāṃ mandaṃ śuśrāva jalpitamR_2,051.016.2
saha rāmeṇa niryāto vinā rāmam ihāgataḥR_2,051.017.1
sūtaḥ kiṃ nāma kausalyāṃ śocantīṃ prativakṣyatiR_2,051.017.2
yathā ca manye durjīvam evaṃ na sukaraṃ dhruvamR_2,051.018.1
ācchidya putre niryāte kausalyā yatra jīvatiR_2,051.018.2
satya rūpaṃ tu tadvākyaṃ rājñaḥ strīṇāṃ niśāmayanR_2,051.019.1
pradīptam iva śokena viveśa sahasā gṛhamR_2,051.019.2
sa praviśyāṣṭamīṃ kakṣyāṃ rājānaṃ dīnam ātulamR_2,051.020.1
putraśokaparidyūnam apaśyat pāṇḍare gṛheR_2,051.020.2
abhigamya tam āsīnaṃ narendram abhivādya caR_2,051.021.1
sumantro rāmavacanaṃ yathoktaṃ pratyavedayatR_2,051.021.2
sa tūṣṇīm eva tac chrutvā rājā vibhrānta cetanaḥR_2,051.022.1
mūrchito nyapatad bhūmau rāmaśokābhipīḍitaḥR_2,051.022.2
tato 'ntaḥpuram āviddhaṃ mūrchite pṛthivīpatauR_2,051.023.1
uddhṛtya bāhū cukrośa nṛpatau patite kṣitauR_2,051.023.2
sumitrayā tu sahitā kausalyā patitaṃ patimR_2,051.024.1
utthāpayām āsa tadā vacanaṃ cedam abravītR_2,051.024.2
imaṃ tasya mahābhāga dūtaṃ duṣkarakāriṇaḥR_2,051.025.1
vanavāsād anuprāptaṃ kasmān na pratibhāṣaseR_2,051.025.2
adyemam anayaṃ kṛtvā vyapatrapasi rāghavaR_2,051.026.1
uttiṣṭha sukṛtaṃ te 'stu śoke na syāt sahāyatāR_2,051.026.2
deva yasyā bhayād rāmaṃ nānupṛcchasi sārathimR_2,051.027.1
neha tiṣṭhati kaikeyī viśrabdhaṃ pratibhāṣyatāmR_2,051.027.2
sā tathoktvā mahārājaṃ kausalyā śokalālasāR_2,051.028.1
dharaṇyāṃ nipapātāśu bāṣpaviplutabhāṣiṇīR_2,051.028.2
evaṃ vilapatīṃ dṛṣṭvā kausalyāṃ patitāṃ bhuviR_2,051.029.1
patiṃ cāvekṣya tāḥ sarvāḥ sasvaraṃ ruruduḥ striyaḥR_2,051.029.2
tatas tam antaḥpuranādam utthitaṃ samīkṣya vṛddhās taruṇāś ca mānavāḥR_2,051.030.1
striyaś ca sarvā ruruduḥ samantataḥ puraṃ tadāsīt punar eva saṃkulamR_2,051.030.2
pratyāśvasto yadā rājā mohāt pratyāgataḥ punaḥR_2,052.001.1
athājuhāva taṃ sūtaṃ rāmavṛttāntakāraṇātR_2,052.001.2
vṛddhaṃ paramasaṃtaptaṃ navagraham iva dvipamR_2,052.002.1
viniḥśvasantaṃ dhyāyantam asvastham iva kuñjaramR_2,052.002.2
rājā tu rajasā sūtaṃ dhvastāṅgaṃ samupasthitamR_2,052.003.1
aśrupūrṇamukhaṃ dīnam uvāca paramārtavatR_2,052.003.2
so 'tyantasukhitaḥ sūta kim aśiṣyati rāghavaḥR_2,052.004.1
bhūmipālātmajo bhūmau śete katham anāthavatR_2,052.004.2
yaṃ yāntam anuyānti sma padāti rathakuñjarāḥR_2,052.005.1
sa vatsyati kathaṃ rāmo vijanaṃ vanam āśritaḥR_2,052.005.2
vyālair mṛgair ācaritaṃ kṛṣṇasarpaniṣevitamR_2,052.006.1
kathaṃ kumārau vaidehyā sārdhaṃ vanam upasthitauR_2,052.006.2
sukumāryā tapasvinyā sumantra saha sītayāR_2,052.007.1
rājaputrau kathaṃ pādair avaruhya rathād gatauR_2,052.007.2
siddhārthaḥ khalu sūta tvaṃ yena dṛṣṭau mamātmajauR_2,052.008.1
vanāntaṃ praviśantau tāv aśvināv iva mandaramR_2,052.008.2
sumantra vanam āsādya kim uvāca ca maithilīR_2,052.009.1
āsitaṃ śayitaṃ bhuktaṃ sūta rāmasya kīrtayaR_2,052.009.2
iti sūto narendreṇa coditaḥ sajjamānayāR_2,052.010.1
uvāca vācā rājānaṃ sabāṣpaparirabdhayāR_2,052.010.2
abravīn māṃ mahārāja dharmam evānupālayanR_2,052.011.1
añjaliṃ rāghavaḥ kṛtvā śirasābhipraṇamya caR_2,052.011.2
sūta madvacanāt tasya tātasya viditātmanaḥR_2,052.012.1
śirasā vandanīyasya vandyau pādau mahātmanaḥR_2,052.012.2
sarvam antaḥpuraṃ vācyaṃ sūta mad vacanāt tvayāR_2,052.013.1
ārogyam aviśeṣeṇa yathārhaṃ cābhivādanamR_2,052.013.2
mātā ca mama kausalyā kuśalaṃ cābhivādanamR_2,052.014.1
devi devasya pādau ca devavat paripālayaR_2,052.014.2
bharataḥ kuśalaṃ vācyo vācyo madvacanena caR_2,052.015.1
sarvāsv eva yathānyāyaṃ vṛttiṃ vartasva mātṛṣuR_2,052.015.2
vaktavyaś ca mahābāhur ikṣvākukulanandanaḥR_2,052.016.1
pitaraṃ yauvarājyastho rājyastham anupālayaR_2,052.016.2
ity evaṃ māṃ mahārāja bruvann eva mahāyaśāḥR_2,052.017.1
rāmo rājīvatāmrākṣo bhṛśam aśrūṇy avartayatR_2,052.017.2
lakṣmaṇas tu susaṃkruddho niḥśvasan vākyam abravītR_2,052.018.1
kenāyam aparādhena rājaputro vivāsitaḥR_2,052.018.2
varadānanimittaṃ vā sarvathā duṣkṛtaṃ kṛtamR_2,052.019.1
rāmasya tu parityāge na hetum upalakṣayeR_2,052.019.2
asamīkṣya samārabdhaṃ viruddhaṃ buddhilāghavātR_2,052.020.1
janayiṣyati saṃkrośaṃ rāghavasya vivāsanamR_2,052.020.2
ahaṃ tāvan mahārāje pitṛtvaṃ nopalakṣayeR_2,052.021.1
bhrātā bhartā ca bandhuś ca pitā ca mama rāghavaḥR_2,052.021.2
sarvalokapriyaṃ tyaktvā sarvalokahite ratamR_2,052.022.1
sarvaloko 'nurajyeta kathaṃ tvānena karmaṇāR_2,052.022.2
jānakī tu mahārāja niḥśvasantī tapasvinīR_2,052.023.1
bhūtopahatacitteva viṣṭhitā vṛṣmṛtā sthitāR_2,052.023.2
adṛṣṭapūrvavyasanā rājaputrī yaśasvinīR_2,052.024.1
tena duḥkhena rudatī naiva māṃ kiṃ cid abravītR_2,052.024.2
udvīkṣamāṇā bhartāraṃ mukhena pariśuṣyatāR_2,052.025.1
mumoca sahasā bāṣpaṃ māṃ prayāntam udīkṣya sāR_2,052.025.2
tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥR_2,052.026.1
tathaiva sītā rudatī tapasvinī nirīkṣate rājarathaṃ tathaiva māmR_2,052.026.2
mama tv aśvā nivṛttasya na prāvartanta vartmaniR_2,053.001.1
uṣṇam aśru vimuñcanto rāme saṃprasthite vanamR_2,053.001.2
ubhābhyāṃ rājaputrābhyām atha kṛtvāham ajñalimR_2,053.002.1
prasthito ratham āsthāya tad duḥkham api dhārayanR_2,053.002.2
guheva sārdhaṃ tatraiva sthito 'smi divasān bahūnR_2,053.003.1
āśayā yadi māṃ rāmaḥ punaḥ śabdāpayed itiR_2,053.003.2
viṣaye te mahārāja rāmavyasanakarśitāḥR_2,053.004.1
api vṛkṣāḥ parimlānaḥ sapuṣpāṅkurakorakāḥR_2,053.004.2
na ca sarpanti sattvāni vyālā na prasaranti caR_2,053.005.1
rāmaśokābhibhūtaṃ tan niṣkūjam abhavad vanamR_2,053.005.2
līnapuṣkarapatrāś ca narendra kaluṣodakāḥR_2,053.006.1
saṃtaptapadmāḥ padminyo līnamīnavihaṃgamāḥR_2,053.006.2
jalajāni ca puṣpāṇi mālyāni sthalajāni caR_2,053.007.1
nādya bhānty alpagandhīni phalāni ca yathā puramR_2,053.007.2
praviśantam ayodhyāṃ māṃ na kaś cid abhinandatiR_2,053.008.1
narā rāmam apaśyanto niḥśvasanti muhur muhuḥR_2,053.008.2
harmyair vimānaiḥ prāsādair avekṣya ratham āgatamR_2,053.009.1
hāhākārakṛtā nāryo rāmādarśanakarśitāḥR_2,053.009.2
āyatair vimalair netrair aśruvegapariplutaiḥR_2,053.010.1
anyonyam abhivīkṣante vyaktam ārtatarāḥ striyaḥR_2,053.010.2
nāmitrāṇāṃ na mitrāṇām udāsīnajanasya caR_2,053.011.1
aham ārtatayā kaṃ cid viśeṣaṃ nopalakṣayeR_2,053.011.2
aprahṛṣṭamanuṣyā ca dīnanāgaturaṃgamāR_2,053.012.1
ārtasvaraparimlānā viniḥśvasitaniḥsvanāR_2,053.012.2
nirānandā mahārāja rāmapravrājanātulāR_2,053.013.1
kausalyā putra hīneva ayodhyā pratibhāti māR_2,053.013.2
sūtasya vacanaṃ śrutvā vācā paramadīnayāR_2,053.014.1
bāṣpopahatayā rājā taṃ sūtam idam abravītR_2,053.014.2
kaikeyyā viniyuktena pāpābhijanabhāvayāR_2,053.015.1
mayā na mantrakuśalair vṛddhaiḥ saha samarthitamR_2,053.015.2
na suhṛdbhir na cāmātyair mantrayitvā na naigamaiḥR_2,053.016.1
mayāyam arthaḥ saṃmohāt strīhetoḥ sahasā kṛtaḥR_2,053.016.2
bhavitavyatayā nūnam idaṃ vā vyasanaṃ mahatR_2,053.017.1
kulasyāsya vināśāya prāptaṃ sūta yadṛcchayāR_2,053.017.2
sūta yady asti te kiṃ cin mayāpi sukṛtaṃ kṛtamR_2,053.018.1
tvaṃ prāpayāśu māṃ rāmaṃ prāṇāḥ saṃtvarayanti māmR_2,053.018.2
yad yad yāpi mamaivājñā nivartayatu rāghavamR_2,053.019.1
na śakṣyāmi vinā rāma muhūrtam api jīvitumR_2,053.019.2
atha vāpi mahābāhur gato dūraṃ bhaviṣyatiR_2,053.020.1
mām eva ratham āropya śīghraṃ rāmāya darśayaR_2,053.020.2
vṛttadaṃṣṭro maheṣvāsaḥ kvāsau lakṣmaṇapūrvajaḥR_2,053.021.1
yadi jīvāmi sādhv enaṃ paśyeyaṃ saha sītayāR_2,053.021.2
lohitākṣaṃ mahābāhum āmuktamaṇikuṇḍalamR_2,053.022.1
rāmaṃ yadi na paśyāmi gamiṣyāmi yamakṣayamR_2,053.022.2
ato nu kiṃ duḥkhataraṃ yo 'ham ikṣvākunandanamR_2,053.023.1
imām avasthām āpanno neha paśyāmi rāghavamR_2,053.023.2
na māṃ jānīta duḥkhena mriyamāṇam anāthavatR_2,053.024.1
dustaro jīvatā devi mayāyaṃ śokasāgaraḥR_2,053.024.2
aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇamR_2,053.025.1
itīva rājā vilapan mahāyaśāḥ papāta tūrṇaṃ śayane sa mūrchitaḥR_2,053.025.2
iti vilapati pārthive pranaṣṭe karuṇataraṃ dviguṇaṃ ca rāmahetoḥR_2,053.026.1
vacanam anuniśamya tasya devī bhayam agamat punar eva rāmamātāR_2,053.026.2
tato bhūtopasṛṣṭeva vepamānā punaḥ punaḥR_2,054.001.1
dharaṇyāṃ gatasattveva kausalyā sūtam abravītR_2,054.001.2
naya māṃ yatra kākutsthaḥ sītā yatra ca lakṣmaṇaḥR_2,054.002.1
tān vinā kṣaṇam apy atra jīvituṃ notsahe hy ahamR_2,054.002.2
nivartaya rathaṃ śīghraṃ daṇḍakān naya mām apiR_2,054.003.1
atha tān nānugacchāmi gamiṣyāmi yamakṣayamR_2,054.003.2
bāṣpavegaupahatayā sa vācā sajjamānayāR_2,054.004.1
idam āśvāsayan devīṃ sūtaḥ prāñjalir abravītR_2,054.004.2
tyaja śokaṃ ca mohaṃ ca saṃbhramaṃ duḥkhajaṃ tathāR_2,054.005.1
vyavadhūya ca saṃtāpaṃ vane vatsyati rāghavaḥR_2,054.005.2
lakṣmaṇaś cāpi rāmasya pādau paricaran vaneR_2,054.006.1
ārādhayati dharmajñaḥ paralokaṃ jitendriyaḥR_2,054.006.2
vijane 'pi vane sītā vāsaṃ prāpya gṛheṣv ivaR_2,054.007.1
visrambhaṃ labhate 'bhītā rāme saṃnyasta mānasāR_2,054.007.2
nāsyā dainyaṃ kṛtaṃ kiṃ cit susūkṣmam api lakṣayeR_2,054.008.1
uciteva pravāsānāṃ vaidehī pratibhāti māR_2,054.008.2
nagaropavanaṃ gatvā yathā sma ramate purāR_2,054.009.1
tathaiva ramate sītā nirjaneṣu vaneṣv apiR_2,054.009.2
bāleva ramate sītā bālacandranibhānanāR_2,054.010.1
rāmā rāme hy adīnātmā vijane 'pi vane satīR_2,054.010.2
tadgataṃ hṛdayaṃ hy asyās tad adhīnaṃ ca jīvitamR_2,054.011.1
ayodhyāpi bhavet tasyā rāma hīnā tathā vanamR_2,054.011.2
pathi pṛcchati vaidehī grāmāṃś ca nagarāṇi caR_2,054.012.1
gatiṃ dṛṣṭvā nadīnāṃ ca pādapān vividhān apiR_2,054.012.2
adhvanā vāta vegena saṃbhrameṇātapena caR_2,054.013.1
na hi gacchati vaidehyāś candrāṃśusadṛśī prabhāR_2,054.013.2
sadṛśaṃ śatapatrasya pūrṇacandropamaprabhamR_2,054.014.1
vadanaṃ tadvadānyāyā vaidehyā na vikampateR_2,054.014.2
alaktarasaraktābhāv alaktarasavarjitauR_2,054.015.1
adyāpi caraṇau tasyāḥ padmakośasamaprabhauR_2,054.015.2
nūpurodghuṣṭaheleva khelaṃ gacchati bhāminīR_2,054.016.1
idānīm api vaidehī tadrāgā nyastabhūṣaṇāR_2,054.016.2
gajaṃ vā vīkṣya siṃhaṃ vā vyāghraṃ vā vanam āśritāR_2,054.017.1
nāhārayati saṃtrāsaṃ bāhū rāmasya saṃśritāR_2,054.017.2
na śocyās te na cātmā te śocyo nāpi janādhipaḥR_2,054.018.1
idaṃ hi caritaṃ loke pratiṣṭhāsyati śāśvatamR_2,054.018.2
vidhūya śokaṃ parihṛṣṭamānasā maharṣiyāte pathi suvyavasthitāḥR_2,054.019.1
vane ratā vanyaphalāśanāḥ pituḥ śubhāṃ pratijñāṃ paripālayanti teR_2,054.019.2
tathāpi sūtena suyuktavādinā nivāryamāṇā sutaśokakarśitāR_2,054.020.1
na caiva devī virarāma kūjitāt priyeti putreti ca rāghaveti caR_2,054.020.2
vanaṃ gate dharmapare rāme ramayatāṃ vareR_2,055.001.1
kausalyā rudatī svārtā bhartāram idam abravītR_2,055.001.2
yady apitriṣu lokeṣu prathitaṃ te mayad yaśaḥR_2,055.002.1
sānukrośo vadānyaś ca priyavādī ca rāghavaḥR_2,055.002.2
kathaṃ naravaraśreṣṭha putrau tau saha sītayāR_2,055.003.1
duḥkhitau sukhasaṃvṛddhau vane duḥkhaṃ sahiṣyataḥR_2,055.003.2
sā nūnaṃ taruṇī śyāmā sukumārī sukhocitāR_2,055.004.1
katham uṣṇaṃ ca śītaṃ ca maithilī prasahiṣyateR_2,055.004.2
bhuktvāśanaṃ viśālākṣī sūpadaṃśānvitaṃ śubhamR_2,055.005.1
vanyaṃ naivāram āhāraṃ kathaṃ sītopabhokṣyateR_2,055.005.2
gītavāditranirghoṣaṃ śrutvā śubham aninditāR_2,055.006.1
kathaṃ kravyādasiṃhānāṃ śabdaṃ śroṣyaty aśobhanamR_2,055.006.2
mahendradhvajasaṃkāśaḥ kva nu śete mahābhujaḥR_2,055.007.1
bhujaṃ parighasaṃkāśam upadhāya mahābalaḥR_2,055.007.2
padmavarṇaṃ sukeśāntaṃ padmaniḥśvāsam uttamamR_2,055.008.1
kadā drakṣyāmi rāmasya vadanaṃ puṣkarekṣaṇamR_2,055.008.2
vajrasāramayaṃ nūnaṃ hṛdayaṃ me na saṃśayaḥR_2,055.009.1
apaśyantyā na taṃ yad vai phalatīdaṃ sahasradhāR_2,055.009.2
yadi pañcadaśe varṣe rāghavaḥ punar eṣyatiR_2,055.010.1
jahyād rājyaṃ ca kośaṃ ca bharatenopabhokṣyateR_2,055.010.2
evaṃ kanīyasā bhrātrā bhuktaṃ rājyaṃ viśāṃ pateR_2,055.011.1
bhrātā jyeṣṭhā variṣṭhāś ca kimarthaṃ nāvamaṃsyateR_2,055.011.2
na pareṇāhṛtaṃ bhakṣyaṃ vyāghraḥ khāditum icchatiR_2,055.012.1
evam eva naravyāghraḥ paralīḍhaṃ na maṃsyateR_2,055.012.2
havir ājyaṃ puroḍāśāḥ kuśā yūpāś ca khādirāḥR_2,055.013.1
naitāni yātayāmāni kurvanti punar adhvareR_2,055.013.2
tathā hy āttam idaṃ rājyaṃ hṛtasārāṃ surām ivaR_2,055.014.1
nābhimantum alaṃ rāmo naṣṭasomam ivādhvaramR_2,055.014.2
naivaṃvidham asatkāraṃ rāghavo marṣayiṣyatiR_2,055.015.1
balavān iva śārdūlo bāladher abhimarśanamR_2,055.015.2
sa tādṛśaḥ siṃhabalo vṛṣabhākṣo nararṣabhaḥR_2,055.016.1
svayam eva hataḥ pitrā jalajenātmajo yathāR_2,055.016.2
dvijāti carito dharmaḥ śāstradṛṣṭaḥ sanātanaḥR_2,055.017.1
yadi te dharmanirate tvayā putre vivāsiteR_2,055.017.2
gatir evāk patir nāryā dvitīyā gatir ātmajaḥR_2,055.018.1
tṛtīyā jñātayo rājaṃś caturthī neha vidyateR_2,055.018.2
tatra tvaṃ caiva me nāsti rāmaś ca vanam āśritaḥR_2,055.019.1
na vanaṃ gantum icchāmi sarvathā hi hatā tvayāR_2,055.019.2
hataṃ tvayā rājyam idaṃ sarāṣṭraṃ hatas tathātmā saha mantribhiś caR_2,055.020.1
hatā saputrāsmi hatāś ca paurāḥ sutaś ca bhāryā ca tava prahṛṣṭauR_2,055.020.2
imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥR_2,055.021.1
tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmaratR_2,055.021.2
evaṃ tu kruddhayā rājā rāmamātrā saśokayāR_2,056.001.1
śrāvitaḥ paruṣaṃ vākyaṃ cintayām āsa duḥkhitaḥR_2,056.001.2
tasya cintayamānasya pratyabhāt karma duṣkṛtamR_2,056.002.1
yad anena kṛtaṃ pūrvam ajñānāc chabdavedhināR_2,056.002.2
amanās tena śokena rāmaśokena ca prabhuḥR_2,056.003.1
dahyamānas tu śokābhyāṃ kausalyām āha bhūpatiḥR_2,056.003.2
prasādaye tvāṃ kausalye racito 'yaṃ mayāñjaliḥR_2,056.004.1
vatsalā cānṛśaṃsā ca tvaṃ hi nityaṃ pareṣv apiR_2,056.004.2
bhartā tu khalu nārīṇāṃ guṇavān nirguṇo 'pi vāR_2,056.005.1
dharmaṃ vimṛśamānānāṃ pratyakṣaṃ devi daivatamR_2,056.005.2
sā tvaṃ dharmaparā nityaṃ dṛṣṭalokaparāvaraR_2,056.006.1
nārhase vipriyaṃ vaktuṃ duḥkhitāpi suduḥkhitamR_2,056.006.2
tad vākyaṃ karuṇaṃ rājñaḥ śrutvā dīnasya bhāṣitamR_2,056.007.1
kausalyā vyasṛjad bāṣpaṃ praṇālīva navodakamR_2,056.007.2
sa mūdrhṇi baddhvā rudatī rājñaḥ padmam ivāñjalimR_2,056.008.1
saṃbhramād abravīt trastā tvaramāṇākṣaraṃ vacaḥR_2,056.008.2
prasīda śirasā yāce bhūmau nitatitāsmi teR_2,056.009.1
yācitāsmi hatā deva hantavyāhaṃ na hi tvayāR_2,056.009.2
naiṣā hi sā strī bhavati ślāghanīyena dhīmatāR_2,056.010.1
ubhayor lokayor vīra patyā yā saṃprasādyateR_2,056.010.2
jānāmi dharmaṃ dharmajña tvāṃ jāne satyavādinamR_2,056.011.1
putraśokārtayā tat tu mayā kim api bhāṣitamR_2,056.011.2
śoko nāśayate dhairyaṃ śoko nāśayate śrutamR_2,056.012.1
śoko nāśayate sarvaṃ nāsti śokasamo ripuḥR_2,056.012.2
śayam āpatitaḥ soḍhuṃ praharo ripuhastataḥR_2,056.013.1
soḍhum āpatitaḥ śokaḥ susūkṣmo 'pi na śakyateR_2,056.013.2
vanavāsāya rāmasya pañcarātro 'dya gaṇyateR_2,056.014.1
yaḥ śokahataharṣāyāḥ pañcavarṣopamo mamaR_2,056.014.2
taṃ hi cintayamānāyāḥ śoko 'yaṃ hṛdi vardhateR_2,056.015.1
adīnām iva vegena samudrasalilaṃ mahatR_2,056.015.2
evaṃ hi kathayantyās tu kausalyāyāḥ śubhaṃ vacaḥR_2,056.016.1
mandaraśmir abhūt suryo rajanī cābhyavartataR_2,056.016.2
atha prahlādito vākyair devyā kausalyayā nṛpaḥR_2,056.017.1
śokena ca samākrānto nidrāyā vaśam eyivānR_2,056.017.2
pratibuddho muhur tena śokopahatacetanaḥR_2,057.001.1
atha rājā daśarathaḥ sa cintām abhyapadyataR_2,057.001.2
rāmalakṣmaṇayoś caiva vivāsād vāsavopamamR_2,057.002.1
āviveśopasargas taṃ tamaḥ sūryam ivāsuramR_2,057.002.2
ardharātre daśarathaḥ saṃsmaran duṣkṛtaṃ kṛtamR_2,057.003.1
kausalyāṃ putraśokārtām idaṃ vacanam abravītR_2,057.003.2
yad ācarati kalyāṇi śubhaṃ vā yadi vāśubhamR_2,057.004.1
tad eva labhate bhadre kartā karmajam ātmanaḥR_2,057.004.2
guru lāghavam arthānām ārambhe karmaṇāṃ phalamR_2,057.005.1
doṣaṃ vā yo na jānāti sa bāla iti hocyateR_2,057.005.2
kaś cid āmravaṇaṃ chittvā palāśāṃś ca niṣiñcatiR_2,057.006.1
puṣpaṃ dṛṣṭvā phale gṛdhnuḥ sa śocati phalāgameR_2,057.006.2
so 'ham āmravaṇaṃ chittvā palāśāṃś ca nyaṣecayamR_2,057.007.1
rāmaṃ phalāgame tyaktvā paścāc chocāmi durmatiḥR_2,057.007.2
kumāraḥ śabdavedhīti mayā pāpam idaṃ kṛtamR_2,057.008.1
tad idaṃ me 'nusaṃprāptaṃ devi duḥkhaṃ svayaṃ kṛtamR_2,057.008.2
saṃmohād iha bālena yathā syād bhakṣitaṃ viṣamR_2,057.009.1
evaṃ mamāpy avijñātaṃ śabdavedhyamayaṃ phalamR_2,057.009.2
devy anūḍhā tvam abhavo yuvarājo bhavāmy ahamR_2,057.010.1
tataḥ prāvṛḍ anuprāptā madakāmavivardhinīR_2,057.010.2
upāsyahi rasān bhaumāṃs taptvā ca jagad aṃśubhiḥR_2,057.011.1
paretācaritāṃ bhīmāṃ ravir āviśate diśamR_2,057.011.2
uṣṇam antardadhe sadyaḥ snigdhā dadṛśire ghanāḥR_2,057.012.1
tato jahṛṣire sarve bhekasāraṅgabarhiṇaḥR_2,057.012.2
patitenāmbhasā channaḥ patamānena cāsakṛtR_2,057.013.1
ābabhau mattasāraṅgas toyarāśir ivācalaḥR_2,057.013.2
tasminn atisukhe kāle dhanuṣmān iṣumān rathīR_2,057.014.1
vyāyāma kṛtasaṃkalpaḥ sarayūm anvagāṃ nadīmR_2,057.014.2
nipāne mahiṣaṃ rātrau gajaṃ vābhyāgataṃ nadīmR_2,057.015.1
anyaṃ vā śvāpadaṃ kaṃ cij jighāṃsur ajitendriyaḥR_2,057.015.2
athāndhakāre tv aśrauṣaṃ jale kumbhasya paryataḥR_2,057.016.1
acakṣur viṣaye ghoṣaṃ vāraṇasyeva nardataḥR_2,057.016.2
tato 'haṃ śaram uddhṛtya dīptam āśīviṣopamamR_2,057.017.1
amuñcaṃ niśitaṃ bāṇam aham āśīviṣopamamR_2,057.017.2
hā heti patatas toye vāg abhūt tatra mānuṣīR_2,057.018.1
katham asmadvidhe śastraṃ nipatet tu tapasviniR_2,057.018.2
praviviktāṃ nadīṃ rātrāv udāhāro 'ham āgataḥR_2,057.019.1
iṣuṇābhihataḥ kena kasya vā kiṃ kṛtaṃ mayāR_2,057.019.2
ṛṣer hi nyasta daṇḍasya vane vanyena jīvataḥR_2,057.020.1
kathaṃ nu śastreṇa vadho madvidhasya vidhīyateR_2,057.020.2
jaṭābhāradharasyaiva valkalājinavāsasaḥR_2,057.021.1
ko vadhena mamārthī syāt kiṃ vāsyāpakṛtaṃ mayāR_2,057.021.2
evaṃ niṣphalam ārabdhaṃ kevalānarthasaṃhitamR_2,057.022.1
na kaś cit sādhu manyeta yathaiva gurutalpagamR_2,057.022.2
nemaṃ tathānuśocāmi jīvitakṣayam ātmanaḥR_2,057.023.1
mātaraṃ pitaraṃ cobhāv anuśocāmi madvidheR_2,057.023.2
tad etān mithunaṃ vṛddhaṃ cirakālabhṛtaṃ mayāR_2,057.024.1
mayi pañcatvam āpanne kāṃ vṛttiṃ vartayiṣyatiR_2,057.024.2
vṛddhau ca mātāpitarāv ahaṃ caikeṣuṇā hataḥR_2,057.025.1
kena sma nihatāḥ sarve subālenākṛtātmanāR_2,057.025.2
taṃ giraṃ karuṇāṃ śrutvā mama dharmānukāṅkṣiṇaḥR_2,057.026.1
karābhyāṃ saśaraṃ cāpaṃ vyathitasyāpatad bhuviR_2,057.026.2
taṃ deśam aham āgamya dīnasattvaḥ sudurmanāḥR_2,057.027.1
apaśyam iṣuṇā tīre sarayvās tāpasaṃ hatamR_2,057.027.2
sa mām udvīkṣya netrābhyāṃ trastam asvasthacetasaṃR_2,057.028.1
ity uvāca vacaḥ krūraṃ didhakṣann iva tejasāR_2,057.028.2
kiṃ tavāpakṛtaṃ rājan vane nivasatā mayāR_2,057.029.1
jihīrṣur ambho gurvarthaṃ yad ahaṃ tāḍitas tvayāR_2,057.029.2
ekena khalu bāṇena marmaṇy abhihate mayiR_2,057.030.1
dvāv andhau nihatau vṛddhau mātā janayitā ca meR_2,057.030.2
tau nūnaṃ durbalāv andhau matpratīkṣau pipāsitauR_2,057.031.1
ciram āśākṛtāṃ tṛṣṇāṃ kaṣṭāṃ saṃdhārayiṣyataḥR_2,057.031.2
na nūnaṃ tapaso vāsti phalayogaḥ śrutasya vāR_2,057.032.1
pitā yan māṃ na jānāti śayānaṃ patitaṃ bhuviR_2,057.032.2
jānann api ca kiṃ kuryād aśaktir aparikramaḥR_2,057.033.1
bhidyamānam ivāśaktas trātum anyo nago nagamR_2,057.033.2
pitus tvam eva me gatvā śīghram ācakṣva rāghavaR_2,057.034.1
na tvām anudahet kruddho vanaṃ vahnir ivaidhitaḥR_2,057.034.2
iyam ekapadī rājan yato me pitur āśramaḥR_2,057.035.1
taṃ prasādaya gatvā tvaṃ na tvāṃ sa kupitaḥ śapetR_2,057.035.2
viśalyaṃ kuru māṃ rājan marma me niśitaḥ śaraḥR_2,057.036.1
ruṇaddhi mṛdu sotsedhaṃ tīram amburayo yathāR_2,057.036.2
na dvijātir ahaṃ rājan mā bhūt te manaso vyathāR_2,057.037.1
śūdrāyām asmi vaiśyena jāto janapadādhipaR_2,057.037.2
itīva vadataḥ kṛcchrād bāṇābhihatamarmaṇaḥR_2,057.038.1
tasya tv ānamyamānasya taṃ bāṇam aham uddharamR_2,057.038.2
jalārdragātraṃ tu vilapya kṛcchān marmavraṇaṃ saṃtatam ucchasantamR_2,057.039.1
tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥR_2,057.039.2
tad ajñānān mahat pāpaṃ kṛtvā saṃkulitendriyaḥR_2,058.001.1
ekas tv acintayaṃ buddhyā kathaṃ nu sukṛtaṃ bhavetR_2,058.001.2
tatas taṃ ghaṭam ādaya pūrṇaṃ paramavāriṇāR_2,058.002.1
āśramaṃ tam ahaṃ prāpya yathākhyātapathaṃ gataḥR_2,058.002.2
tatrāhaṃ durbalāv andhau vṛddhāv apariṇāyakauR_2,058.003.1
apaśyaṃ tasya pitarau lūnapakṣāv iva dvijauR_2,058.003.2
tannimittābhir āsīnau kathābhir aparikramauR_2,058.004.1
tām āśāṃ matkṛte hīnāv udāsīnāv anāthavatR_2,058.004.2
padaśabdaṃ tu me śrutvā munir vākyam abhāṣataR_2,058.005.1
kiṃ cirāyasi me putra pānīyaṃ kṣipram ānayaR_2,058.005.2
yannimittam idaṃ tāta salile krīḍitaṃ tvayāR_2,058.006.1
utkaṇṭhitā te māteyaṃ praviśa kṣipram āśramamR_2,058.006.2
yad vyalīkaṃ kṛtaṃ putra mātrā te yadi vā mayāR_2,058.007.1
na tan manasi kartavyaṃ tvayā tāta tapasvināR_2,058.007.2
tvaṃ gatis tv agatīnāṃ ca cakṣus tvaṃ hīnacakṣuṣāmR_2,058.008.1
samāsaktās tvayi prāṇāḥ kiṃ cin nau nābhibhāṣaseR_2,058.008.2
munim avyaktayā vācā tam ahaṃ sajjamānayāR_2,058.009.1
hīnavyañjanayā prekṣya bhīto bhīta ivābruvamR_2,058.009.2
manasaḥ karma ceṣṭābhir abhisaṃstabhya vāgbalamR_2,058.010.1
ācacakṣe tv ahaṃ tasmai putravyasanajaṃ bhayamR_2,058.010.2
kṣatriyo 'haṃ daśaratho nāhaṃ putro mahātmanaḥR_2,058.011.1
sajjanāvamataṃ duḥkham idaṃ prāptaṃ svakarmajamR_2,058.011.2
bhagavaṃś cāpahasto 'haṃ sarayūtīram āgataḥR_2,058.012.1
jighāṃsuḥ śvāpadaṃ kiṃ cin nipāne vāgataṃ gajamR_2,058.012.2
tatra śruto mayā śabdo jale kumbhasya pūryataḥR_2,058.013.1
dvipo 'yam iti matvā hi bāṇenābhihato mayāR_2,058.013.2
gatvā nadyās tatas tīram apaśyam iṣuṇā hṛdiR_2,058.014.1
vinirbhinnaṃ gataprāṇaṃ śayānaṃ bhuvi tāpasaṃR_2,058.014.2
bhagavañ śabdam ālakṣya mayā gajajighāṃsunāR_2,058.015.1
visṛṣṭo 'mbhasi nārācas tena te nihataḥ sutaḥR_2,058.015.2
sa coddhṛtena bāṇena tatraiva svargam āsthitaḥR_2,058.016.1
bhagavantāv ubhau śocann andhāv iti vilapya caR_2,058.016.2
ajñānād bhavataḥ putraḥ sahasābhihato mayāR_2,058.017.1
śeṣam evaṃgate yat syāt tat prasīdatu me muniḥR_2,058.017.2
sa tac chrutvā vacaḥ krūraṃ niḥśvasañ śokakarśitaḥR_2,058.018.1
mām uvāca mahātejāḥ kṛtāñjalim upasthitamR_2,058.018.2
yady etad aśubhaṃ karma na sma me kathayeḥ svayamR_2,058.019.1
phalen mūrdhā sma te rājan sadyaḥ śatasahasradhāR_2,058.019.2
kṣatriyeṇa vadho rājan vānaprasthe viśeṣataḥR_2,058.020.1
jñānapūrvaṃ kṛtaḥ sthānāc cyāvayed api vajriṇamR_2,058.020.2
ajñānād dhi kṛtaṃ yasmād idaṃ tenaiva jīvasiR_2,058.021.1
api hy adya kulaṃ nasyād rāghavāṇāṃ kuto bhavānR_2,058.021.2
naya nau nṛpa taṃ deśam iti māṃ cābhyabhāṣataR_2,058.022.1
adya taṃ draṣṭum icchāvaḥ putraṃ paścimadarśanamR_2,058.022.2
rudhireṇāvasitāṅgaṃ prakīrṇājinavāsasaṃR_2,058.023.1
śayānaṃ bhuvi niḥsaṃjñaṃ dharmarājavaśaṃ gatamR_2,058.023.2
athāham ekas taṃ deśaṃ nītvā tau bhṛśaduḥkhitauR_2,058.024.1
asparśayam ahaṃ putraṃ taṃ muniṃ saha bhāryayāR_2,058.024.2
tau putram ātmanaḥ spṛṣṭvā tam āsādya tapasvinauR_2,058.025.1
nipetatuḥ śarīre 'sya pitā cāsyedam abravītR_2,058.025.2
na nv ahaṃ te priyaḥ putra mātaraṃ paśya dhārmikaR_2,058.026.1
kiṃ nu nāliṅgase putra sukumāra vaco vadaR_2,058.026.2
kasya vāpararātre 'haṃ śroṣyāmi hṛdayaṃgamamR_2,058.027.1
adhīyānasya madhuraṃ śāstraṃ vānyad viśeṣataḥR_2,058.027.2
ko māṃ saṃdhyām upāsyaiva snātvā hutahutāśanaḥR_2,058.028.1
ślāghayiṣyaty upāsīnaḥ putraśokabhayārditamR_2,058.028.2
kandamūlaphalaṃ hṛtvā ko māṃ priyam ivātithimR_2,058.029.1
bhojayiṣyaty akarmaṇyam apragraham anāyakamR_2,058.029.2
imām andhāṃ ca vṛddhāṃ ca mātaraṃ te tapasvinīmR_2,058.030.1
kathaṃ putra bhariṣyāmi kṛpaṇāṃ putragardhinīmR_2,058.030.2
tiṣṭha mā mā gamaḥ putra yamasya sadanaṃ pratiR_2,058.031.1
śvo mayā saha gantāsi jananyā ca samedhitaḥR_2,058.031.2
ubhāv api ca śokārtāv anāthau kṛpaṇau vaneR_2,058.032.1
kṣipram eva gamiṣyāvas tvayā hīnau yamakṣayamR_2,058.032.2
tato vaivasvataṃ dṛṣṭvā taṃ pravakṣyāmi bhāratīmR_2,058.033.1
kṣamatāṃ dharmarājo me bibhṛyāt pitarāv ayamR_2,058.033.2
apāpo 'si yathā putra nihataḥ pāpakarmaṇāR_2,058.034.1
tena satyena gacchāśu ye lokāḥ śastrayodhināmR_2,058.034.2
yānti śūrā gatiṃ yāṃ ca saṃgrāmeṣv anivartinaḥR_2,058.035.1
hatās tv abhimukhāḥ putra gatiṃ tāṃ paramāṃ vrajaR_2,058.035.2
yāṃ gatiṃ sagaraḥ śaibyo dilīpo janamejayaḥR_2,058.036.1
nahuṣo dhundhumāraś ca prāptās tāṃ gaccha putrakaR_2,058.036.2
yā gatiḥ sarvasādhūnāṃ svādhyāyāt patasaś ca yāR_2,058.037.1
bhūmidasyāhitāgneś ca ekapatnīvratasya caR_2,058.037.2
dehanyāsakṛtāṃ yā ca tāṃ gatiṃ gaccha putrakaR_2,058.038.1
na hi tv asmin kule jāto gacchaty akuśalāṃ gatimR_2,058.038.2
evaṃ sa kṛpaṇaṃ tatra paryadevayatāsakṛtR_2,058.039.1
tato 'smai kartum udakaṃ pravṛttaḥ saha bhāryayāR_2,058.039.2
sa tu divyena rūpeṇa muniputraḥ svakarmabhiḥR_2,058.040.1
āśvāsya ca muhūrtaṃ tu pitarau vākyam abravītR_2,058.040.2
sthānam asmi mahat prāpto bhavatoḥ paricāraṇātR_2,058.041.1
bhavantāv api ca kṣipraṃ mama mūlam upaiṣyataḥR_2,058.041.2
evam uktvā tu divyena vimānena vapuṣmatāR_2,058.042.1
āruroha divaṃ kṣipraṃ muniputro jitendriyaḥR_2,058.042.2
sa kṛtvā tūdakaṃ tūrṇaṃ tāpasaḥ saha bhāryayāR_2,058.043.1
mām uvāca mahātejāḥ kṛtāñjalim upasthitamR_2,058.043.2
adyaiva jahi māṃ rājan maraṇe nāsti me vyathāR_2,058.044.1
yac chareṇaikaputraṃ māṃ tvam akārṣīr aputrakamR_2,058.044.2
tvayā tu yad avijñānān nihato me sutaḥ śuciḥR_2,058.045.1
tena tvām abhiśapsyāmi suduḥkham atidāruṇamR_2,058.045.2
putravyasanajaṃ duḥkhaṃ yad etan mama sāmpratamR_2,058.046.1
evaṃ tvaṃ putraśokena rājan kālaṃ kariṣyasiR_2,058.046.2
tasmān mām āgataṃ bhadre tasyodārasya tad vacaḥR_2,058.047.1
yad ahaṃ putraśokena saṃtyakṣyāmy adya jīvitamR_2,058.047.2
yadi māṃ saṃspṛśed rāmaḥ sakṛd adyālabheta vāR_2,058.048.1
na tan me sadṛśaṃ devi yan mayā rāghave kṛtamR_2,058.048.2
cakṣuṣā tvāṃ na paśyāmi smṛtir mama vilupyateR_2,058.049.1
dūtā vaivasvatasyaite kausalye tvarayanti māmR_2,058.049.2
atas tu kiṃ duḥkhataraṃ yad ahaṃ jīvitakṣayeR_2,058.050.1
na hi paśyāmi dharmajñaṃ rāmaṃ satyaparākyamamR_2,058.050.2
na te manuṣyā devās te ye cāruśubhakuṇḍalamR_2,058.051.1
mukhaṃ drakṣyanti rāmasya varṣe pañcadaśe punaḥR_2,058.051.2
padmapatrekṣaṇaṃ subhru sudaṃṣṭraṃ cārunāsikamR_2,058.052.1
dhanyā drakṣyanti rāmasya tārādhipanibhaṃ mukhamR_2,058.052.2
sadṛśaṃ śāradasyendoḥ phullasya kamalasya caR_2,058.053.1
sugandhi mama nāthasya dhanyā drakṣyanti tanmukhamR_2,058.053.2
nivṛttavanavāsaṃ tam ayodhyāṃ punar āgatamR_2,058.054.1
drakṣyanti sukhino rāmaṃ śukraṃ mārgagataṃ yathāR_2,058.054.2
ayam ātmabhavaḥ śoko mām anātham acetanamR_2,058.055.1
saṃsādayati vegena yathā kūlaṃ nadīrayaḥR_2,058.055.2
hā rāghava mahābāho hā mamāyāsa nāśanaR_2,058.056.1
rājā daśarathaḥ śocañ jīvitāntam upāgamatR_2,058.056.2
tathā tu dīnaṃ kathayan narādhipaḥ priyasya putrasya vivāsanāturaḥR_2,058.057.1
gate 'rdharātre bhṛśaduḥkhapīḍitas tadā jahau prāṇam udāradarśanaḥR_2,058.057.2
atha rātryāṃ vyatītāyāṃ prātar evāpare 'haniR_2,059.001.1
bandinaḥ paryupātiṣṭhaṃs tat pārthivaniveśanamR_2,059.001.2
tataḥ śucisamācārāḥ paryupasthāna kovidaḥR_2,059.002.1
strīvarṣavarabhūyiṣṭhā upatasthur yathāpuramR_2,059.002.2
haricandanasaṃpṛktam udakaṃ kāñcanair ghaṭaiḥR_2,059.003.1
āninyuḥ snānaśikṣājñā yathākālaṃ yathāvidhiR_2,059.003.2
maṅgalālambhanīyāni prāśanīyān upaskarānR_2,059.004.1
upaninyus tathāpy anyāḥ kumārī bahulāḥ striyaḥR_2,059.004.2
atha yāḥ kosalendrasya śayanaṃ pratyanantarāḥR_2,059.005.1
tāḥ striyas tu samāgamya bhartāraṃ pratyabodhayanR_2,059.005.2
tā vepathuparītāś ca rājñaḥ prāṇeṣu śaṅkitāḥR_2,059.006.1
pratisrotas tṛṇāgrāṇāṃ sadṛśaṃ saṃcakampireR_2,059.006.2
atha saṃvepamanānāṃ strīṇāṃ dṛṣṭvā ca pārthivamR_2,059.007.1
yat tad āśaṅkitaṃ pāpaṃ tasya jajñe viniścayaḥR_2,059.007.2
tataḥ pracukruśur dīnāḥ sasvaraṃ tā varāṅganāḥR_2,059.008.1
kareṇava ivāraṇye sthānapracyutayūthapāḥR_2,059.008.2
tāsām ākranda śabdena sahasodgatacetaneR_2,059.009.1
kausalyā ca sumitrāca tyaktanidre babhūvatuḥR_2,059.009.2
kausalyā ca sumitrā ca dṛṣṭvā spṛṣṭvā ca pārthivamR_2,059.010.1
hā nātheti parikruśya petatur dharaṇītaleR_2,059.010.2
sā kosalendraduhitā veṣṭamānā mahītaleR_2,059.011.1
na babhrāja rajodhvastā tāreva gaganacyutāR_2,059.011.2
tat samuttrastasaṃbhrāntaṃ paryutsukajanākulamR_2,059.012.1
sarvatas tumulākrandaṃ paritāpārtabāndhavamR_2,059.012.2
sadyo nipatitānandaṃ dīnaviklavadarśanamR_2,059.013.1
babhūva naradevasya sadma diṣṭāntam īyuṣaḥR_2,059.013.2
atītam ājñāya tu pārthivarṣabhaṃ yaśasvinaṃ saṃparivārya patnayaḥR_2,059.014.1
bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavatR_2,059.014.2
tam agnim iva saṃśāntam ambuhīnam ivārṇavamR_2,060.001.1
hataprabham ivādityaṃ svargathaṃ prekṣya bhūmipamR_2,060.001.2
kausalyā bāṣpapūrṇākṣī vividhaṃ śokakarśitāR_2,060.002.1
upagṛhya śiro rājñaḥ kaikeyīṃ pratyabhāṣataR_2,060.002.2
sakāmā bhava kaikeyi bhuṅkṣva rājyam akaṇṭakamR_2,060.003.1
tyaktvā rājānam ekāgrā nṛśaṃse duṣṭacāriṇiR_2,060.003.2
vihāya māṃ gato rāmo bhartā ca svargato mamaR_2,060.004.1
vipathe sārthahīneva nāhaṃ jīvitum utsaheR_2,060.004.2
bhartāraṃ taṃ parityajya kā strī daivatam ātmanaḥR_2,060.005.1
icchej jīvitum anyatra kaikeyyās tyaktadharmaṇaḥR_2,060.005.2
na lubdho budhyate doṣān kiṃ pākam iva bhakṣayanR_2,060.006.1
kubjānimittaṃ kaikeyyā rāghavāṇān kulaṃ hatamR_2,060.006.2
aniyoge niyuktena rājñā rāmaṃ vivāsitamR_2,060.007.1
sabhāryaṃ janakaḥ śrutvā paritapsyaty ahaṃ yathāR_2,060.007.2
videharājasya sutā tahā sītā tapasvinīR_2,060.008.1
duḥkhasyānucitā duḥkhaṃ vane paryudvijiṣyatiR_2,060.008.2
nadatāṃ bhīmaghoṣāṇāṃ niśāsu mṛgapakṣiṇāmR_2,060.009.1
niśamya nūnaṃ saṃstrastā rāghavaṃ saṃśrayiṣyatiR_2,060.009.2
vṛddhaś caivālpaputraś ca vaidehīm anicintayanR_2,060.010.1
so 'pi śokasamāviṣṭo nanu tyakṣyati jīvitamR_2,060.010.2
tāṃ tataḥ saṃpariṣvajya vilapantīṃ tapasvinīmR_2,060.011.1
vyapaninyuḥ suduḥkhārtāṃ kausalyāṃ vyāvahārikāḥR_2,060.011.2
tailadroṇyām athāmātyāḥ saṃveśya jagatīpatimR_2,060.012.1
rājñaḥ sarvāṇy athādiṣṭāś cakruḥ karmāṇy anantaramR_2,060.012.2
na tu saṃkalanaṃ rājño vinā putreṇa mantriṇaḥR_2,060.013.1
sarvajñāḥ kartum īṣus te tato rakṣanti bhūmipamR_2,060.013.2
tailadroṇyāṃ tu sacivaiḥ śāyitaṃ taṃ narādhipamR_2,060.014.1
hā mṛto 'yam iti jñātvā striyas tāḥ paryadevayanR_2,060.014.2
bāhūn udyamya kṛpaṇā netraprasravaṇair mukhaiḥR_2,060.015.1
rudantyaḥ śokasaṃtaptāḥ kṛpaṇaṃ paryadevayanR_2,060.015.2
niśānakṣatrahīneva strīva bhartṛvivarjitāR_2,060.016.1
purī nārājatāyodhyā hīnā rājñā mahātmanāR_2,060.016.2
bāṣpaparyākulajanā hāhābhūtakulāṅganāR_2,060.017.1
śūnyacatvaraveśmāntā na babhrāja yathāpuramR_2,060.017.2
gataprabhā dyaur iva bhāskaraṃ vinā vyapetanakṣatragaṇeva śarvarīR_2,060.018.1
purī babhāse rahitā mahātmanā na cāsrakaṇṭhākulamārgacatvarāR_2,060.018.2
narāś ca nāryaś ca sametya saṃghaśo vigarhamāṇā bharatasya mātaramR_2,060.019.1
tadā nagaryāṃ naradevasaṃkṣaye babhūvur ārtā na ca śarma lebhireR_2,060.019.2
vyatītāyāṃ tu śarvaryām ādityasyodaye tataḥR_2,061.001.1
sametya rājakartāraḥ sabhām īyur dvijātayaḥR_2,061.001.2
mārkaṇḍeyo 'tha maudgalyo vāmadevaś ca kāśyapaḥR_2,061.002.1
kātyayano gautamaś ca jābāliś ca mahāyaśāḥR_2,061.002.2
ete dvijāḥ sahāmātyaiḥ pṛthag vācam udīrayanR_2,061.003.1
vasiṣṭham evābhimukhāḥ śreṣṭho rājapurohitamR_2,061.003.2
atītā śarvarī duḥkhaṃ yā no varṣaśatopamāR_2,061.004.1
asmin pañcatvam āpanne putraśokena pārthiveR_2,061.004.2
svargataś ca mahārājo rāmaś cāraṇyam āśritaḥR_2,061.005.1
lakṣmaṇaś cāpi tejasvī rāmeṇaiva gataḥ sahaR_2,061.005.2
ubhau bharataśatrughnau kkekayeṣu paraṃtapauR_2,061.006.1
pure rājagṛhe ramye mātāmahaniveśaneR_2,061.006.2
ikṣvākūṇām ihādyaiva kaś cid rājā vidhīyatāmR_2,061.007.1
arājakaṃ hi no rāṣṭraṃ na vināśam avāpnuyātR_2,061.007.2
nārājale janapade vidyunmālī mahāsvanaḥR_2,061.008.1
abhivarṣati parjanyo mahīṃ divyena vāriṇāR_2,061.008.2
nārājake janapade bījamuṣṭiḥ prakīryateR_2,061.009.1
nārākake pituḥ putro bhāryā vā vartate vaśeR_2,061.009.2
arājake dhanaṃ nāsti nāsti bhāryāpy arājakeR_2,061.010.1
idam atyāhitaṃ cānyat kutaḥ satyam arājakeR_2,061.010.2
nārājake janapade kārayanti sabhāṃ narāḥR_2,061.011.1
udyānāni ca ramyāṇi hṛṣṭāḥ puṇyagṛhāṇi caR_2,061.011.2
nārājake janapade yajñaśīlā dvijātayaḥR_2,061.012.1
satrāṇy anvāsate dāntā brāhmaṇāḥ saṃśitavratāḥR_2,061.012.2
nārājake janapade prabhūtanaṭanartakāḥR_2,061.013.1
utsavāś ca samājāś ca vardhante rāṣṭravardhanāḥR_2,061.013.2
nārajake janapade siddhārthā vyavahāriṇaḥR_2,061.014.1
kathābhir anurajyante kathāśīlāḥ kathāpriyaiḥR_2,061.014.2
nārājake janapade vāhanaiḥ śīghragāmibhiḥR_2,061.015.1
narā niryānty araṇyāni nārībhiḥ saha kāminaḥR_2,061.015.2
nārākaje janapade dhanavantaḥ surakṣitāḥR_2,061.016.1
śerate vivṛta dvārāḥ kṛṣigorakṣajīvinaḥR_2,061.016.2
nārājake janapade vaṇijo dūragāminaḥR_2,061.017.1
gacchanti kṣemam adhvānaṃ bahupuṇyasamācitāḥR_2,061.017.2
nārājake janapade caraty ekacaro vaśīR_2,061.018.1
bhāvayann ātmanātmānaṃ yatrasāyaṃgṛho muniḥR_2,061.018.2
nārājake janapade yogakṣemaṃ pravartateR_2,061.019.1
na cāpy arājake senā śatrūn viṣahate yudhiR_2,061.019.2
yathā hy anudakā nadyo yathā vāpy atṛṇaṃ vanamR_2,061.020.1
agopālā yathā gāvas tathā rāṣṭram arājakamR_2,061.020.2
nārājake janapade svakaṃ bhavati kasya citR_2,061.021.1
matsyā iva narā nityaṃ bhakṣayanti parasparamR_2,061.021.2
yehi saṃbhinnamaryādā nāstikāś chinnasaṃśayāḥR_2,061.022.1
te 'pi bhāvāya kalpante rājadaṇḍanipīḍitāḥR_2,061.022.2
aho tama ivedaṃ syān na prajñāyeta kiṃ canaR_2,061.023.1
rājā cen na bhaveṃl loke vibhajan sādhvasādhunīR_2,061.023.2
jīvaty api mahārāje tavaiva vacanaṃ vayamR_2,061.024.1
nātikramāmahe sarve velāṃ prāpyeva sāgaraḥR_2,061.024.2
sa naḥ samīkṣya dvijavaryavṛttaṃ nṛpaṃ vinā rājyam araṇyabhūtamR_2,061.025.1
kumāram ikṣvākusutaṃ vadānyaṃ tvam eva rājānam ihābhiṣiñcayaR_2,061.025.2
teṣāṃ tad vacanaṃ śrutvā vasiṣṭhaḥ pratyuvāca haR_2,062.001.1
mitrāmātyagaṇān sarvān brāhmaṇāṃs tān idaṃ vacaḥR_2,062.001.2
yad asau mātulakule pure rājagṛhe sukhīR_2,062.002.1
bharato vasati bhrātrā śatrughnena samanvitaḥR_2,062.002.2
tac chīghraṃ javanā dūtā gacchantu tvaritair hayaiḥR_2,062.003.1
ānetuṃ bhrātarau vīrau kiṃ samīkṣāmahe vayamR_2,062.003.2
gacchantv iti tataḥ sarve vasiṣṭhaṃ vākyam abruvanR_2,062.004.1
teṣāṃ tad vacanaṃ śrutvā vasiṣṭho vākyam abravītR_2,062.004.2
ehi siddhārtha vijaya jayantāśokanandanaR_2,062.005.1
śrūyatām itikartavyaṃ sarvān eva bravīmi vaḥR_2,062.005.2
puraṃ rājagṛhaṃ gatvā śīghraṃ śīghrajavair hayaiḥR_2,062.006.1
tyaktaśokair idaṃ vācyaḥ śāsanād bharato mamaR_2,062.006.2
purohitas tvāṃ kuśalaṃ prāha sarve ca mantriṇaḥR_2,062.007.1
tvaramāṇaś ca niryāhi kṛtyam ātyayikaṃ tvayāR_2,062.007.2
mā cāsmai proṣitaṃ rāmaṃ mā cāsmai pitaraṃ mṛtamR_2,062.008.1
bhavantaḥ śaṃsiṣur gatvā rāghavāṇām imaṃ kṣayamR_2,062.008.2
kṣipram ādāya rājñaś ca bharatasya ca gacchataR_2,062.009.1
vasiṣṭhenābhyanujñātā dūtāḥ saṃtvaritā yayuḥR_2,062.009.2
te hastina pure gaṅgāṃ tīrtvā pratyaṅmukhā yayuḥR_2,062.010.1
pāñcāladeśam āsādya madhyena kurujāṅgalamR_2,062.010.2
te prasannodakāṃ divyāṃ nānāvihagasevitāmR_2,062.011.1
upātijagmur vegena śaradaṇḍāṃ janākulāmR_2,062.011.2
nikūlavṛkṣam āsādya divyaṃ satyopayācanamR_2,062.012.1
abhigamyābhivādyaṃ taṃ kuliṅgāṃ prāviśan purīmR_2,062.012.2
yayur madhyena bāhlīkān sudāmānaṃ ca parvatamR_2,062.013.1
viṣṇoḥ padaṃ prekṣamāṇā vipāśāṃ cāpi śālmalīmR_2,062.013.2
te śrāntavāhanā dūtā vikṛṣṭena satā pathāR_2,062.014.1
giri vrajaṃ pura varaṃ śīghram āsedur añjasāR_2,062.014.2
bhartuḥ priyārthaṃ kularakṣaṇārthaṃ bhartuś ca vaṃśasya parigrahārthamR_2,062.015.1
aheḍamānās tvarayā sma dūtā rātryāṃ tu te tat puram eva yātāḥR_2,062.015.2
yām eva rātriṃ te dūtāḥ praviśanti sma tāṃ purīmR_2,063.001.1
bharatenāpi tāṃ rātriṃ svapno dṛṣṭo 'yam apriyaḥR_2,063.001.2
vyuṣṭām eva tu tāṃ rātriṃ dṛṣṭvā taṃ svapnam apriyamR_2,063.002.1
putro rājādhirājasya subhṛśaṃ paryatapyataR_2,063.002.2
tapyamānaṃ samājñāya vayasyāḥ priyavādinaḥR_2,063.003.1
āyāsaṃ hi vineṣyantaḥ sabhāyāṃ cakrire kathāḥR_2,063.003.2
vādayanti tathā śāntiṃ lāsayanty api cāpareR_2,063.004.1
nāṭakāny apare prāhur hāsyāni vividhāni caR_2,063.004.2
sa tair mahātmā bharataḥ sakhibhiḥ priya vādibhiḥR_2,063.005.1
goṣṭhīhāsyāni kurvadbhir na prāhṛṣyata rāghavaḥR_2,063.005.2
tam abravīt priyasakho bharataṃ sakhibhir vṛtamR_2,063.006.1
suhṛdbhiḥ paryupāsīnaḥ kiṃ sakhe nānumodaseR_2,063.006.2
evaṃ bruvāṇaṃ suhṛdaṃ bharataḥ pratyuvāca haR_2,063.007.1
śṛṇu tvaṃ yan nimittaṃme dainyam etad upāgatamR_2,063.007.2
svapne pitaram adrākṣaṃ malinaṃ muktamūrdhajamR_2,063.008.1
patantam adriśikharāt kaluṣe gomaye hradeR_2,063.008.2
plavamānaś ca me dṛṣṭaḥ sa tasmin gomayahradeR_2,063.009.1
pibann añjalinā tailaṃ hasann iva muhur muhuḥR_2,063.009.2
tatas tilodanaṃ bhuktvā punaḥ punar adhaḥśirāḥR_2,063.010.1
tailenābhyaktasarvāṅgas tailam evāvagāhataR_2,063.010.2
svapne 'pi sāgaraṃ śuṣkaṃ candraṃ ca patitaṃ bhuviR_2,063.011.1
sahasā cāpi saṃśantaṃ jvalitaṃ jātavedasaṃR_2,063.011.2
avadīrṇāṃ ca pṛthivīṃ śuṣkāṃś ca vividhān drumānR_2,063.012.1
ahaṃ paśyāmi vidhvastān sadhūmāṃś caiva pārvatānR_2,063.012.2
pīṭhe kārṣṇāyase cainaṃ niṣaṇṇaṃ kṛṣṇavāsasaṃR_2,063.013.1
prahasanti sma rājānaṃ pramadāḥ kṛṣṇapiṅgalāḥR_2,063.013.2
tvaramāṇaś ca dharmātmā raktamālyānulepanaḥR_2,063.014.1
rathena kharayuktena prayāto dakṣiṇāmukhaḥR_2,063.014.2
evam etan mayā dṛṣṭam imāṃ rātriṃ bhayāvahāmR_2,063.015.1
ahaṃ rāmo 'tha vā rājā lakṣmaṇo vā mariṣyatiR_2,063.015.2
acirāt tasya dhūmāgraṃ citāyāṃ saṃpradṛśyateR_2,063.016.1
etannimittaṃ dīno 'haṃ tan na vaḥ pratipūjayeR_2,063.016.2
śuṣyatīva ca me kaṇṭho na svastham iva me manaḥR_2,063.017.1
jugupsann iva cātmānaṃ na ca paśyāmi kāraṇamR_2,063.017.2
imāṃ hi duḥsvapnagatiṃ niśāmya tām anekarūpām avitarkitāṃ purāR_2,063.018.1
bhayaṃ mahat tad dhṛdayān na yāti me vicintya rājānam acintyadarśanamR_2,063.018.2
bharate bruvati svapnaṃ dūtās te klāntavāhanāḥR_2,064.001.1
praviśyāsahyaparikhaṃ ramyaṃ rājagṛhaṃ puramR_2,064.001.2
samāgamya tu rājñā ca rājaputreṇa cārcitāḥR_2,064.002.1
rājñaḥ pādau gṛhītvā tu tam ūcur bharataṃ vacaḥR_2,064.002.2
purohitas tvā kuśalaṃ prāha sarve ca mantriṇaḥR_2,064.003.1
tvaramāṇaś ca niryāhi kṛtyam ātyayikaṃ tvayāR_2,064.003.2
atra viṃśatikoṭyas tu nṛpater mātulasya teR_2,064.004.1
daśakoṭyas tu saṃpūrṇās tathaiva ca nṛpātmajaR_2,064.004.2
pratigṛhya ca tat sarvaṃ svanuraktaḥ suhṛjjaneR_2,064.005.1
dūtān uvāca bharataḥ kāmaiḥ saṃpratipūjya tānR_2,064.005.2
kaccit sukuśalī rājā pitā daśaratho mamaR_2,064.006.1
kaccic cārāgatā rāme lakṣmaṇe vā mahātmaniR_2,064.006.2
āryā ca dharmaniratā dharmajñā dharmadarśinīR_2,064.007.1
arogā cāpi kausalyā mātā rāmasya dhīmataḥR_2,064.007.2
kaccit sumitrā dharmajñā jananī lakṣmaṇasya yāR_2,064.008.1
śatrughnasya ca vīrasya sārogā cāpi madhyamāR_2,064.008.2
ātmakāmā sadā caṇḍī krodhanā prājñamāninīR_2,064.009.1
arogā cāpi kaikeyī mātā me kim uvāca haR_2,064.009.2
ūcuḥ saṃpraśritaṃ vākyam idaṃ taṃ bharataṃ tadāR_2,064.010.1
kuśalās te naravyāghra yeṣāṃ kuśalam icchasiR_2,064.010.2
bharataś cāpi tān dūtān evam ukto 'bhyabhāṣataR_2,064.011.1
āpṛcche 'haṃ mahārājaṃ dūtāḥ saṃtvarayanti māmR_2,064.011.2
evam uktvā tu tān dūtān bharataḥ pārthivātmajaḥR_2,064.012.1
dūtaiḥ saṃcodito vākyaṃ mātāmaham uvāca haR_2,064.012.2
rājan pitur gamiṣyāmi sakāśaṃ dūtacoditaḥR_2,064.013.1
punar apy aham eṣyāmi yadā me tvaṃ smariṣyasiR_2,064.013.2
bharatenaivam uktas tu nṛpo mātāmahas tadāR_2,064.014.1
tam uvāca śubhaṃ vākyaṃ śirasy āghrāya rāghavamR_2,064.014.2
gaccha tātānujāne tvāṃ kaikeyī suprajās tvayāR_2,064.015.1
mātaraṃ kuśalaṃ brūyāḥ pitaraṃ ca paraṃtapaR_2,064.015.2
purohitaṃ ca kuśalaṃ ye cānye dvijasattamāḥR_2,064.016.1
tau ca tāta maheṣvāsau bhrātaru rāmalakṣmaṇauR_2,064.016.2
tasmai hastyuttamāṃś citrān kambalān ajināni caR_2,064.017.1
abhisatkṛtya kaikeyo bharatāya dhanaṃ dadauR_2,064.017.2
rukma niṣkasahasre dve ṣoḍaśāśvaśatāni caR_2,064.018.1
satkṛtya kaikeyī putraṃ kekayo dhanam ādiśatR_2,064.018.2
tathāmātyān abhipretān viśvāsyāṃś ca guṇānvitānR_2,064.019.1
dadāv aśvapatiḥ śīghraṃ bharatāyānuyāyinaḥR_2,064.019.2
airāvatān aindraśirān nāgān vai priyadarśanānR_2,064.020.1
kharāñ śīghrān susaṃyuktān mātulo 'smai dhanaṃ dadauR_2,064.020.2
antaḥpure 'tisaṃvṛddhān vyāghravīryabalānvitānR_2,064.021.1
daṃṣṭrāyudhān mahākāyāñ śunaś copāyanaṃ dadauR_2,064.021.2
sa mātāmaham āpṛcchya mātulaṃ ca yudhājitamR_2,064.022.1
ratham āruhya bharataḥ śatrughnasahito yayauR_2,064.022.2
rathān maṇḍalacakrāṃś ca yojayitvā paraḥśatamR_2,064.023.1
uṣṭrago'śvakharair bhṛtyā bharataṃ yāntam anvayuḥR_2,064.023.2
balena gupto bharato mahātmā sahāryakasyātmasamair amātyaiḥR_2,064.024.1
ādāya śatrughnam apetaśatrur gṛhād yayau siddha ivendralokātR_2,064.024.2
hrādinīṃ dūrapārāṃ ca pratyaksrotas taraṅgiṇīmR_2,065.001.1
śatadrūm atarac chrīmān nadīm ikṣvākunandanaḥR_2,065.001.2
eladhāne nadīṃ tīrtvā prāpya cāparaparpaṭānR_2,065.002.1
śilām ākurvatīṃ tīrtvā āgneyaṃ śalyakartanamR_2,065.002.2
satyasaṃdhaḥ śuciḥ śrīmān prekṣamāṇaḥ śilāvahāmR_2,065.003.1
atyayāt sa mahāśailān vanaṃ caitrarathaṃ pratiR_2,065.003.2
veginīṃ ca kuliṅgākhyāṃ hrādinīṃ parvatāvṛtāmR_2,065.004.1
yamunāṃ prāpya saṃtīrṇo balam āśvāsayat tadāR_2,065.004.2
śītīkṛtya tu gātrāṇi klāntān āśvāsya vājinaḥR_2,065.005.1
tatra snātvā ca pītvā ca prāyād ādāya codakamR_2,065.005.2
rājaputro mahāraṇyam anabhīkṣṇopasevitamR_2,065.006.1
bhadro bhadreṇa yānena mārutaḥ kham ivātyayātR_2,065.006.2
toraṇaṃ dakṣiṇārdhena jambūprastham upāgamatR_2,065.007.1
varūthaṃ ca yayau ramyaṃ grāmaṃ daśarathātmajaḥR_2,065.007.2
tatra ramye vane vāsaṃ kṛtvāsau prāṅmukho yayauR_2,065.008.1
udyānam ujjihānāyāḥ priyakā yatra pādapāḥR_2,065.008.2
sālāṃs tu priyakān prāpya śīghrān āsthāya vājinaḥR_2,065.009.1
anujñāpyātha bharato vāhinīṃ tvarito yayauR_2,065.009.2
vāsaṃ kṛtvā sarvatīrthe tīrtvā cottānakāṃ nadīmR_2,065.010.1
anyā nadīś ca vividhāḥ pārvatīyais turaṃgamaiḥR_2,065.010.2
tatāra ca naravyāghro lauhitye sa kapīvatīmR_2,065.011.1
ekasāle sthāṇumatīṃ vinate gomatīṃ nadīmR_2,065.011.2
kaliṅga nagare cāpi prāpya sālavanaṃ tadāR_2,065.012.1
bharataḥ kṣipram āgacchat supariśrāntavāhanaḥR_2,065.012.2
vanaṃ ca samatītyāśu śarvaryām aruṇodayeR_2,065.013.1
ayodhyāṃ manunā rājñā nirmitāṃ sa dadarśa haR_2,065.013.2
tāṃ purīṃ puruṣavyāghraḥ saptarātroṣiṭaḥ pathiR_2,065.014.1
ayodhyām agrato dṛṣṭvā rathe sārathim abravītR_2,065.014.2
eṣā nātipratītā me puṇyodyānā yaśasvinīR_2,065.015.1
ayodhyā dṛśyate dūrāt sārathe pāṇḍumṛttikāR_2,065.015.2
yajvabhir guṇasaṃpannair brāhmaṇair vedapāragaiḥR_2,065.016.1
bhūyiṣṭham ṛddhair ākīrṇā rājarṣivarapālitāR_2,065.016.2
ayodhyāyāṃ purāśabdaḥ śrūyate tumulo mahānR_2,065.017.1
samantān naranārīṇāṃ tam adya na śṛṇomy ahamR_2,065.017.2
udyānāni hi sāyāhne krīḍitvoparatair naraiḥR_2,065.018.1
samantād vipradhāvadbhiḥ prakāśante mamānyadāR_2,065.018.2
tāny adyānurudantīva parityaktāni kāmibhiḥR_2,065.019.1
araṇyabhūteva purī sārathe pratibhāti meR_2,065.019.2
na hy atra yānair dṛśyante na gajair na ca vājibhiḥR_2,065.020.1
niryānto vābhiyānto vā naramukhyā yathāpuramR_2,065.020.2
aniṣṭāni ca pāpāni paśyāmi vividhāni caR_2,065.021.1
nimittāny amanojñāni tena sīdati te manaḥR_2,065.021.2
dvāreṇa vaijayantena prāviśac chrāntavāhanaḥR_2,065.022.1
dvāḥsthair utthāya vijayaṃ pṛṣṭas taiḥ sahito yayauR_2,065.022.2
sa tv anekāgrahṛdayo dvāḥsthaṃ pratyarcya taṃ janamR_2,065.023.1
sūtam aśvapateḥ klāntam abravīt tatra rāghavaḥR_2,065.023.2
śrutā no yādṛśāḥ pūrvaṃ nṛpatīnāṃ vināśaneR_2,065.024.1
ākārās tān ahaṃ sarvān iha paśyāmi sāratheR_2,065.024.2
malinaṃ cāśrupūrṇākṣaṃ dīnaṃ dhyānaparaṃ kṛśamR_2,065.025.1
sastrī puṃsaṃ ca paśyāmi janam utkaṇṭhitaṃ pureR_2,065.025.2
ity evam uktvā bharataḥ sūtaṃ taṃ dīnamānasaḥR_2,065.026.1
tāny aniṣṭāny ayodhyāyāṃ prekṣya rājagṛhaṃ yayauR_2,065.026.2
tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrāmR_2,065.027.1
dṛṣṭvā purīm indrapurī prakāśāṃ duḥkhena saṃpūrṇataro babhūvaR_2,065.027.2
bahūni paśyan manaso 'priyāṇi yāny annyadā nāsya pure babhūvuḥR_2,065.028.1
avākśirā dīnamanā nahṛṣṭaḥ pitur mahātmā praviveśa veśmaR_2,065.028.2
apaśyaṃs tu tatas tatra pitaraṃ pitur ālayeR_2,066.001.1
jagāma bharato draṣṭuṃ mātaraṃ mātur ālayeR_2,066.001.2
anuprāptaṃ tu taṃ dṛṣṭvā kaikeyī proṣitaṃ sutamR_2,066.002.1
utpapāta tadā hṛṣṭā tyaktvā sauvarṇamānasaṃR_2,066.002.2
sa praviśyaiva dharmātmā svagṛhaṃ śrīvivarjitamR_2,066.003.1
bharataḥ prekṣya jagrāha jananyāś caraṇau śubhauR_2,066.003.2
taṃ mūrdhni samupāghrāya pariṣvajya yaśasvinamR_2,066.004.1
aṅke bharatam āropya praṣṭuṃ samupacakrameR_2,066.004.2
adya te kati cid rātryaś cyutasyāryakaveśmanaḥR_2,066.005.1
api nādhvaśramaḥ śīghraṃ rathenāpatatas tavaR_2,066.005.2
āryakas te sukuśalo yudhājin mātulas tavaR_2,066.006.1
pravāsāc ca sukhaṃ putra sarvaṃ me vaktum arhasiR_2,066.006.2
evaṃ pṛṣṭhas tu kaikeyyā priyaṃ pārthivanandanaḥR_2,066.007.1
ācaṣṭa bharataḥ sarvaṃ mātre rājīvalocanaḥR_2,066.007.2
adya me saptamī rātriś cyutasyāryakaveśmanaḥR_2,066.008.1
ambāyāḥ kuśalī tāto yudhājin mātulaś ca meR_2,066.008.2
yan me dhanaṃ ca ratnaṃ ca dadau rājā paraṃtapaḥR_2,066.009.1
pariśrāntaṃ pathy abhavat tato 'haṃ pūrvam āgataḥR_2,066.009.2
rājavākyaharair dūtais tvaryamāṇo 'ham āgataḥR_2,066.010.1
yad ahaṃ praṣṭum icchāmi tad ambā vaktum arhasiR_2,066.010.2
śūnyo 'yaṃ śayanīyas te paryaṅko hemabhūṣitaḥR_2,066.011.1
na cāyam ikṣvākujanaḥ prahṛṣṭaḥ pratibhāti meR_2,066.011.2
rājā bhavati bhūyiṣṭham ihāmbāyā niveśaneR_2,066.012.1
tam ahaṃ nādya paśyāmi draṣṭum icchann ihāgataḥR_2,066.012.2
pitur grahīṣye caraṇau taṃ mamākhyāhi pṛcchataḥR_2,066.013.1
āhosvid amba jyeṣṭhāyāḥ kausalyāyā niveśaneR_2,066.013.2
ajānantaṃ prajānantī rājyalobhena mohitāR_2,066.014.1
yā gatiḥ sarvabhūtānāṃ tāṃ gatiṃ te pitā gataḥR_2,066.014.2
tac chrutvā bharato vākyaṃ dharmābhijanavāñ śuciḥR_2,066.015.1
papāta sahasā bhūmau pitṛśokabalārditaḥR_2,066.015.2
tataḥ śokena saṃvītaḥ pitur maraṇaduḥkhitaḥR_2,066.016.1
vilalāpa mahātejā bhrāntākulitacetanaḥR_2,066.016.2
etat suruciraṃ bhāti pitur me śayanaṃ purāR_2,066.017.1
tad idaṃ na vibhāty adya vihīnaṃ tena dhīmatāR_2,066.017.2
tam ārtaṃ devasaṃkāśaṃ samīkṣya patitaṃ bhuviR_2,066.018.1
utthāpayitvā śokārtaṃ vacanaṃ cedam abravītR_2,066.018.2
uttiṣṭhottiṣṭha kiṃ śeṣe rājaputra mahāyaśaḥR_2,066.019.1
tvadvidhā na hi śocanti santaḥ sadasi saṃmatāḥR_2,066.019.2
sa rudatyā ciraṃ kālaṃ bhūmau viparivṛtya caR_2,066.020.1
jananīṃ pratyuvācedaṃ śokair bahubhir āvṛtaḥR_2,066.020.2
abhiṣekṣyati rāmaṃ tu rājā yajñaṃ nu yakṣyatiR_2,066.021.1
ity ahaṃ kṛtasaṃkalpo hṛṣṭo yātrām ayāsiṣamR_2,066.021.2
tad idaṃ hy anyathā bhūtaṃ vyavadīrṇaṃ mano mamaR_2,066.022.1
pitaraṃ yo na paśyāmi nityaṃ priyahite ratamR_2,066.022.2
amba kenātyagād rājā vyādhinā mayy anāgateR_2,066.023.1
dhanyā rāmādayaḥ sarve yaiḥ pitā saṃskṛtaḥ svayamR_2,066.023.2
na nūnaṃ māṃ mahārājaḥ prāptaṃ jānāti kīrtimānR_2,066.024.1
upajighred dhi māṃ mūrdhni tātaḥ saṃnamya satvaramR_2,066.024.2
kva sa pāṇiḥ sukhasparśas tātasyākliṣṭakarmaṇaḥR_2,066.025.1
yena māṃ rajasā dhvastam abhīkṣṇaṃ parimārjatiR_2,066.025.2
yo me bhrātā pitā bandhur yasya dāso 'smi dhīmataḥR_2,066.026.1
tasya māṃ śīghram ākhyāhi rāmasyākliṣṭa karmaṇaḥR_2,066.026.2
pitā hi bhavati jyeṣṭho dharmam āryasya jānataḥR_2,066.027.1
tasya pādau grahīṣyāmi sa hīdānīṃ gatir mamaR_2,066.027.2
ārye kim abravīd rājā pitā me satyavikramaḥR_2,066.028.1
paścimaṃ sādhu saṃdeśam icchāmi śrotum ātmanaḥR_2,066.028.2
rāmeti rājā vilapan hā sīte lakṣmaṇeti caR_2,066.029.1
sa mahātmā paraṃ lokaṃ gato gatimatāṃ varaḥR_2,066.029.2
imāṃ tu paścimāṃ vācaṃ vyājahāra pitā tavaR_2,066.030.1
kāla dharmaparikṣiptaḥ pāśair iva mahāgajaḥR_2,066.030.2
siddhārthās tu narā rāmam āgataṃ sītayā sahaR_2,066.031.1
lakṣmaṇaṃ ca mahābāhuṃ drakṣyanti punar āgatamR_2,066.031.2
tac chrutvā viṣasādaiva dvitīyā priyaśaṃsanātR_2,066.032.1
viṣaṇṇavadano bhūtvā bhūyaḥ papraccha mātaramR_2,066.032.2
kva cedānīṃ sa dharmātmā kausalyānandavardhanaḥR_2,066.033.1
lakṣmaṇena saha bhrātrā sītayā ca samaṃ gataḥR_2,066.033.2
tathā pṛṣṭā yathātattvam ākhyātum upacakrameR_2,066.034.1
mātāsya yugapad vākyaṃ vipriyaṃ priyaśaṅkayāR_2,066.034.2
sa hi rājasutaḥ putra cīravāsā mahāvanamR_2,066.035.1
daṇḍakān saha vaidehyā lakṣmaṇānucaro gataḥR_2,066.035.2
tac chrutvā bharatas trasto bhrātuś cāritraśaṅkayāR_2,066.036.1
svasya vaṃśasya māhātmyāt praṣṭuṃ samupacakrameR_2,066.036.2
kaccin na brāhmaṇavadhaṃ hṛtaṃ rāmeṇa kasya citR_2,066.037.1
kaccin nāḍhyo daridro vā tenāpāpo vihiṃsitaḥR_2,066.037.2
kaccin na paradārān vā rājaputro 'bhimanyateR_2,066.038.1
kasmāt sa daṇḍakāraṇye bhrūṇaheva vivāsitaḥR_2,066.038.2
athāsya capalā mātā tat svakarma yathātathamR_2,066.039.1
tenaiva strīsvabhāvena vyāhartum upacakrameR_2,066.039.2
kaś cin nāḍhyo daridro vā tenāpāpo vihiṃsitaḥR_2,066.040.1
na rāmaḥ paradārāṃś ca cakṣurbhyām api paśyatiR_2,066.040.2
mayā tu putra śrutvaiva rāmasyaivābhiṣecanamR_2,066.041.1
yācitas te pitā rājyaṃ rāmasya ca vivāsanamR_2,066.041.2
sa svavṛttiṃ samāsthāya pitā te tat tathākarotR_2,066.042.1
rāmaś ca sahasaumitriḥ preṣitaḥ saha sītayāR_2,066.042.2
tam apaśyan priyaṃ putraṃ mahīpālo mahāyaśāḥR_2,066.043.1
putraśokaparidyūnaḥ pañcatvam upapedivānR_2,066.043.2
tvayā tv idānīṃ dharmajña rājatvam avalambyatāmR_2,066.044.1
tvatkṛte hi mayā sarvam idam evaṃvidhaṃ kṛtamR_2,066.044.2
tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥR_2,066.045.1
saṃkālya rājānam adīnasattvam ātmānam urvyām abhiṣecayasvaR_2,066.045.2
śrutvā tu pitaraṃ vṛttaṃ bhrātaru ca vivāsitauR_2,067.001.1
bharato duḥkhasaṃtapta idaṃ vacanam abravītR_2,067.001.2
kiṃ nuṇkāryaṃ hatasyeha mama rājyena śocataḥR_2,067.002.1
vihīnasyātha pitrā ca bhrātrā pitṛsamena caR_2,067.002.2
duḥkhe me duḥkham akaror vraṇe kṣāram ivādadhāḥR_2,067.003.1
rājānaṃ pretabhāvasthaṃ kṛtvā rāmaṃ ca tāpasaṃR_2,067.003.2
kulasya tvam abhāvāya kālarātrir ivāgatāR_2,067.004.1
aṅgāram upagūhya sma pitā me nāvabuddhavānR_2,067.004.2
kausalyā ca sumitrā ca putraśokābhipīḍiteR_2,067.005.1
duṣkaraṃ yadi jīvetāṃ prāpya tvāṃ jananīṃ mamaR_2,067.005.2
nanu tv āryo 'pi dharmātmā tvayi vṛttim anuttamāmR_2,067.006.1
vartate guruvṛttijño yathā mātari vartateR_2,067.006.2
tathā jyeṣṭhā hi me mātā kausalyā dīrghadarśinīR_2,067.007.1
tvayi dharmaṃ samāsthāya bhaginyām iva vartateR_2,067.007.2
tasyāḥ putraṃ kṛtātmānaṃ cīravalkalavāsasaṃR_2,067.008.1
prasthāpya vanavāsāya kathaṃ pāpe na śocasiR_2,067.008.2
apāpadarśinaṃ śūraṃ kṛtātmānaṃ yaśasvinamR_2,067.009.1
pravrājya cīravasanaṃ kiṃ nu paśyasi kāraṇamR_2,067.009.2
lubdhāyā vidito manye na te 'haṃ rāghavaṃ pratiR_2,067.010.1
tathā hy anartho rājyārthaṃ tvayā nīto mahān ayamR_2,067.010.2
ahaṃ hi puruṣavyāghrāv apaśyan rāmalakṣmaṇauR_2,067.011.1
kena śaktiprabhāvena rājyaṃ rakṣitum utsaheR_2,067.011.2
taṃ hi nityaṃ mahārājo balavantaṃ mahābalaḥR_2,067.012.1
apāśrito 'bhūd dharmātmā merur meruvanaṃ yathāR_2,067.012.2
so 'haṃ katham imaṃ bhāraṃ mahādhuryasamudyatamR_2,067.013.1
damyo dhuram ivāsādya saheyaṃ kena caujasāR_2,067.013.2
sakāmāṃ na kariṣyāmi tvām ahaṃ putragardhinīmR_2,067.014.1
nivartayiṣyāmi vanād bhrātaraṃ svajanapriyamR_2,067.014.2
ity evam uktvā bharato mahātmā priyetarair vākyagaṇais tudaṃs tāmR_2,067.015.1
śokāturaś cāpi nanāda bhūyaḥ siṃho yathā parvatagahvarasthaḥR_2,067.015.2
tāṃ tathā garhayitvā tu mātaraṃ bharatas tadāR_2,068.001.1
roṣeṇa mahatāviṣṭaḥ punar evābravīd vacaḥR_2,068.001.2
rājyād bhraṃśasva kaikeyi nṛśaṃse duṣṭacāriṇiR_2,068.002.1
parityaktā ca dharmeṇa mā mṛtaṃ rudatī bhavaR_2,068.002.2
kiṃ nu te 'dūṣayad rājā rāmo vā bhṛśadhārmikaḥR_2,068.003.1
yayor mṛtyur vivāsaś ca tvatkṛte tulyam āgatauR_2,068.003.2
bhrūṇahatyām asi prāptā kulasyāsya vināśanātR_2,068.004.1
kaikeyi narakaṃ gaccha mā ca bhartuḥ salokatāmR_2,068.004.2
yat tvayā hīdṛśaṃ pāpaṃ kṛtaṃ ghoreṇa karmaṇāR_2,068.005.1
sarvalokapriyaṃ hitvā mamāpy āpāditaṃ bhayamR_2,068.005.2
tvatkṛte me pitā vṛtto rāmaś cāraṇyam āśritaḥR_2,068.006.1
ayaśo jīvaloke ca tvayāhaṃ pratipāditaḥR_2,068.006.2
mātṛrūpe mamāmitre nṛśaṃse rājyakāmukeR_2,068.007.1
na te 'ham abhibhāṣyo 'smi durvṛtte patighātiniR_2,068.007.2
kausalyā ca sumitrā ca yāś cānyā mama mātaraḥR_2,068.008.1
duḥkhena mahatāviṣṭās tvāṃ prāpya kuladūṣiṇīmR_2,068.008.2
na tvam aśvapateḥ kanyā dharmarājasya dhīmataḥR_2,068.009.1
rākṣasī tatra jātāsi kulapradhvaṃsinī pituḥR_2,068.009.2
yat tvayā dhārmiko rāmo nityaṃ satyaparāyaṇaḥR_2,068.010.1
vanaṃ prasthāpito duḥkhāt pitā ca tridivaṃ gataḥR_2,068.010.2
yat pradhānāsi tat pāpaṃ mayi pitrā vinākṛteR_2,068.011.1
bhrātṛbhyāṃ ca parityakte sarvalokasya cāpriyeR_2,068.011.2
kausalyāṃ dharmasaṃyuktāṃ viyuktāṃ pāpaniścayeR_2,068.012.1
kṛtvā kaṃ prāpsyase tv adya lokaṃ nirayagāminīR_2,068.012.2
kiṃ nāvabudhyase krūre niyataṃ bandhusaṃśrayamR_2,068.013.1
jyeṣṭhaṃ pitṛsamaṃ rāmaṃ kausalyāyātmasaṃbhavamR_2,068.013.2
aṅgapratyaṅgajaḥ putro hṛdayāc cāpi jāyateR_2,068.014.1
tasmāt priyataro mātuḥ priyatvān na tu bāndhavaḥR_2,068.014.2
anyadā kila dharmajñā surabhiḥ surasaṃmatāR_2,068.015.1
vahamānau dadarśorvyāṃ putrau vigatacetasauR_2,068.015.2
tāv ardhadivase śrāntau dṛṣṭvā putrau mahītaleR_2,068.016.1
ruroda putra śokena bāṣpaparyākulekṣaṇāR_2,068.016.2
adhastād vrajatas tasyāḥ surarājño mahātmanaḥR_2,068.017.1
bindavaḥ patitā gātre sūkṣmāḥ surabhigandhinaḥR_2,068.017.2
tāṃ dṛṣṭvā śokasaṃtaptāṃ vajrapāṇir yaśasvinīmR_2,068.018.1
indraḥ prāñjalir udvignaḥ surarājo 'bravīd vacaḥR_2,068.018.2
bhayaṃ kaccin na cāsmāsu kutaś cid vidyate mahatR_2,068.019.1
kuto nimittaḥ śokas te brūhi sarvahitaiṣiṇiR_2,068.019.2
evam uktā tu surabhiḥ surarājena dhīmatāR_2,068.020.1
patyuvāca tato dhīrā vākyaṃ vākyaviśāradāR_2,068.020.2
śāntaṃ pātaṃ na vaḥ kiṃ cit kutaś cid amarādhipaR_2,068.021.1
ahaṃ tu magnau śocāmi svaputrau viṣame sthitauR_2,068.021.2
etau dṛṣṭvā kṛṣau dīnau sūryaraśmipratāpinauR_2,068.022.1
vadhyamānau balīvardau karṣakeṇa surādhipaR_2,068.022.2
mama kāyāt prasūtau hi duḥkhitau bhāra pīḍitauR_2,068.023.1
yau dṛṣṭvā paritapye 'haṃ nāsti putrasamaḥ priyaḥR_2,068.023.2
yasyāḥ putra sahasrāṇi sāpi śocati kāmadhukR_2,068.024.1
kiṃ punar yā vinā rāmaṃ kausalyā vartayiṣyatiR_2,068.024.2
ekaputrā ca sādhvī ca vivatseyaṃ tvayā kṛtāR_2,068.025.1
tasmāt tvaṃ satataṃ duḥkhaṃ pretya ceha ca lapsyaseR_2,068.025.2
ahaṃ hy apacitiṃ bhrātuḥ pituś ca sakalām imāmR_2,068.026.1
vardhanaṃ yaśasaś cāpi kariṣyāmi na saṃśayaḥR_2,068.026.2
ānāyayitvā tanayaṃ kausalyāyā mahādyutimR_2,068.027.1
svayam eva pravekṣyāmi vanaṃ muniniṣevitamR_2,068.027.2
iti nāga ivāraṇye tomarāṅkuśacoditaḥR_2,068.028.1
papāta bhuvi saṃkruddho niḥśvasann iva pannagaḥR_2,068.028.2
saṃraktanetraḥ śithilāmbaras tadā vidhūtasarvābharaṇaḥ paraṃtapaḥR_2,068.029.1
babhūva bhūmau patito nṛpātmajaḥ śacīpateḥ ketur ivotsavakṣayeR_2,068.029.2
tathaiva krośatas tasya bharatasya mahātmanaḥR_2,069.001.1
kausalyā śabdam ājñāya sumitrām idam abravītR_2,069.001.2
āgataḥ krūrakāryāyāḥ kaikeyyā bharataḥ sutaḥR_2,069.002.1
tam ahaṃ draṣṭum icchāmi bharataṃ dīrghadarśinamR_2,069.002.2
evam uktvā sumitrāṃ sā vivarṇā malināmbarāR_2,069.003.1
pratasthe bharato yatra vepamānā vicetanāR_2,069.003.2
sa tu rāmānujaś cāpi śatrughnasahitas tadāR_2,069.004.1
pratasthe bharato yatra kausalyāyā niveśanamR_2,069.004.2
tataḥ śatrughnabharatau kausalyāṃ prekṣya duḥkhitauR_2,069.005.1
paryaṣvajetāṃ duḥkhārtāṃ patitāṃ naṣṭacetanāmR_2,069.005.2
idaṃ te rājyakāmasya rājyaṃ prāptam akaṇṭakamR_2,069.006.1
saṃprāptaṃ bata kaikeyyā śīghraṃ krūreṇa karmaṇāR_2,069.006.2
prasthāpya cīravasanaṃ putraṃ me vanavāsinamR_2,069.007.1
kaikeyī kaṃ guṇaṃ tatra paśyati krūradarśinīR_2,069.007.2
kṣipraṃ mām api kaikeyī prasthāpayitum arhatiR_2,069.008.1
hiraṇyanābho yatrāste suto me sumahāyaśāḥR_2,069.008.2
atha vā svayam evāhaṃ sumitrānucarā sukhamR_2,069.009.1
agnihotraṃ puraskṛtya prasthāsye yatra rāghavaḥR_2,069.009.2
kāmaṃ vā svayam evādya tatra māṃ netum arhasiR_2,069.010.1
yatrāsau puruṣavyāghras tapyate me tapaḥ sutaḥR_2,069.010.2
idaṃ hi tava vistīrṇaṃ dhanadhānyasamācitamR_2,069.011.1
hastyaśvarathasaṃpūrṇaṃ rājyaṃ niryātitaṃ tayāR_2,069.011.2
evaṃ vilapamānāṃ tāṃ bharataḥ prāñjalis tadāR_2,069.012.1
kausalyāṃ pratyuvācedaṃ śokair bahubhir āvṛtāmR_2,069.012.2
ārye kasmād ajānantaṃ garhase mām akilbiṣamR_2,069.013.1
vipulāṃ ca mama prītiṃ sthirāṃ jānāsi rāghaveR_2,069.013.2
kṛtā śāstrānugā buddhir mā bhūt tasya kadā canaR_2,069.014.1
satyasaṃdhaḥ satāṃ śreṣṭho yasyāryo 'numate gataḥR_2,069.014.2
praiṣyaṃ pāpīyasāṃ yātu sūryaṃ ca prati mehatuR_2,069.015.1
hantu pādena gāṃ suptāṃ yasyāryo 'numate gataḥR_2,069.015.2
kārayitvā mahat karma bhartā bhṛtyam anarthakamR_2,069.016.1
adharmo yo 'sya so 'syās tu yasyāryo 'numate gataḥR_2,069.016.2
paripālayamānasya rājño bhūtāni putravatR_2,069.017.1
tatas tu druhyatāṃ pāpaṃ yasyāryo 'numate gataḥR_2,069.017.2
baliṣaḍbhāgam uddhṛtya nṛpasyārakṣataḥ prajāḥR_2,069.018.1
adharmo yo 'sya so 'syāstu yasyāryo 'numate gataḥR_2,069.018.2
saṃśrutya ca tapasvibhyaḥ satre vai yajñadakṣiṇāmR_2,069.019.1
tāṃ vipralapatāṃ pāpaṃ yasyāryo 'numate gataḥR_2,069.019.2
hastyaśvarathasaṃbādhe yuddhe śastrasamākuleR_2,069.020.1
mā sma kārṣīt satāṃ dharmaṃ yasyāryo 'numate gataḥR_2,069.020.2
upadiṣṭaṃ susūkṣmārthaṃ śāstraṃ yatnena dhīmatāR_2,069.021.1
sa nāśayatu duṣṭātmā yasyāryo 'numate gataḥR_2,069.021.2
pāyasaṃ kṛsaraṃ chāgaṃ vṛthā so 'śnātu nirghṛṇaḥR_2,069.022.1
gurūṃś cāpy avajānātu yasyāryo 'numate gataḥR_2,069.022.2
putrair dāraiś ca bhṛtyaiś ca svagṛhe parivāritaḥR_2,069.023.1
sa eko mṛṣṭam aśnātu yasyāryo 'numate gataḥR_2,069.023.2
rājastrībālavṛddhānāṃ vadhe yat pāpam ucyateR_2,069.024.1
bhṛtyatyāge ca yat pāpaṃ tat pāpaṃ pratipadyatāmR_2,069.024.2
ubhe saṃdhye śayānasya yat pāpaṃ parikalpyateR_2,069.025.1
tac ca pāpaṃ bhavet tasya yasyāryo 'numate gataḥR_2,069.025.2
yad agnidāyake pāpaṃ yat pāpaṃ gurutalpageR_2,069.026.1
mitradrohe ca yat pāpaṃ tat pāpaṃ pratipadyatāmR_2,069.026.2
devatānāṃ pitṝṇāṃ ca mātā pitros tathaiva caR_2,069.027.1
mā sma kārṣīt sa śuśrūṣāṃ yasyāryo 'numate gataḥR_2,069.027.2
satāṃ lokāt satāṃ kīrtyāḥ sajjuṣṭāt karmaṇas tathāR_2,069.028.1
bhraśyatu kṣipram adyaiva yasyāryo 'numate gataḥR_2,069.028.2
vihīnāṃ patiputrābhyāṃ kausalyāṃ pārthivātmajaḥR_2,069.029.1
evam āśvasayann eva duḥkhārto nipapāta haR_2,069.029.2
tathā tu śapathaiḥ kaṣṭaiḥ śapamānam acetanamR_2,069.030.1
bharataṃ śokasaṃtaptaṃ kausalyā vākyam abravītR_2,069.030.2
mama duḥkham idaṃ putra bhūyaḥ samupajāyateR_2,069.031.1
śapathaiḥ śapamāno hi prāṇān uparuṇatsi meR_2,069.031.2
diṣṭyā na calito dharmād ātmā te sahalakṣmaṇaḥR_2,069.032.1
vatsa satyapratijño me satāṃ lokān avāpsyasiR_2,069.032.2
evaṃ vilapamānasya duḥkhārtasya mahātmanaḥR_2,069.033.1
mohāc ca śokasaṃrodhād babhūva lulitaṃ manaḥR_2,069.033.2
lālapyamānasya vicetanasya pranaṣṭabuddheḥ patitasya bhūmauR_2,069.034.1
muhur muhur niḥśvasataś ca dīrghaṃ sā tasya śokena jagāma rātriḥR_2,069.034.2
tam evaṃ śokasaṃtaptaṃ bharataṃ kekayīsutamR_2,070.001.1
uvāca vadatāṃ śreṣṭho vasiṣṭhaḥ śreṣṭhavāg ṛṣiḥR_2,070.001.2
alaṃ śokena bhadraṃ te rājaputra mahāyaśaḥR_2,070.002.1
prāptakālaṃ narapateḥ kuru saṃyānam uttaramR_2,070.002.2
vasiṣṭhasya vacaḥ śrutvā bharato dhāraṇāṃ gataḥR_2,070.003.1
pretakāryāṇi sarvāṇi kārayām āsa dharmavitR_2,070.003.2
uddhṛtaṃ tailasaṃkledāt sa tu bhūmau niveśitamR_2,070.004.1
āpītavarṇavadanaṃ prasuptam iva bhūmipamR_2,070.004.2
niveśya śayane cāgrye nānāratnapariṣkṛteR_2,070.005.1
tato daśarathaṃ putro vilalāpa suduḥkhitaḥR_2,070.005.2
kiṃ te vyavasitaṃ rājan proṣite mayy anāgateR_2,070.006.1
vivāsya rāmaṃ dharmajñaṃ lakṣmaṇaṃ ca mahābalamR_2,070.006.2
kva yāsyasi mahārāja hitvemaṃ duḥkhitaṃ janamR_2,070.007.1
hīnaṃ puruṣasiṃhena rāmeṇākliṣṭakarmaṇāR_2,070.007.2
yogakṣemaṃ tu te rājan ko 'smin kalpayitā pureR_2,070.008.1
tvayi prayāte svas tāta rāme ca vanam āśriteR_2,070.008.2
vidhavā pṛthivī rājaṃs tvayā hīnā na rājateR_2,070.009.1
hīnacandreva rajanī nagarī pratibhāti māmR_2,070.009.2
evaṃ vilapamānaṃ taṃ bharataṃ dīnamānasaṃR_2,070.010.1
abravīd vacanaṃ bhūyo vasiṣṭhas tu mahān ṛṣiḥR_2,070.010.2
pretakāryāṇi yāny asya kartavyāni viśāmpateḥR_2,070.011.1
tāny avyagraṃ mahābāho kriyatām avicāritamR_2,070.011.2
tatheti bharato vākyaṃ vasiṣṭhasyābhipūjya tatR_2,070.012.1
ṛtvikpurohitācāryāṃs tvarayām āsa sarvaśaḥR_2,070.012.2
ye tv agrato narendrasya agny agārād bahiṣkṛtāḥR_2,070.013.1
ṛtvigbhir yājakaiś caiva te hriyante yathāvidhiR_2,070.013.2
śibilāyām athāropya rājānaṃ gatacetanamR_2,070.014.1
bāṣpakaṇṭhā vimanasas tam ūhuḥ paricārakāḥR_2,070.014.2
hiraṇyaṃ ca suvarṇaṃ ca vāsāṃsi vividhāni caR_2,070.015.1
prakiranto janā mārgaṃ nṛpater agrato yayuḥR_2,070.015.2
candanāguruniryāsān saralaṃ padmakaṃ tathāR_2,070.016.1
devadārūṇi cāhṛtya citāṃ cakrus tathāpareR_2,070.016.2
gandhān uccāvacāṃś cānyāṃs tatra dattvātha bhūmipamR_2,070.017.1
tataḥ saṃveśayām āsuś citāmadhye tam ṛtvijaḥR_2,070.017.2
tathā hutāśanaṃ hutvā jepus tasya tadartvijaḥR_2,070.018.1
jaguś ca te yathāśāstraṃ tatra sāmāni sāmagāḥR_2,070.018.2
śibikābhiś ca yānaiś ca yathārhaṃ tasya yoṣitaḥR_2,070.019.1
nagarān niryayus tatra vṛddhaiḥ parivṛtās tadāR_2,070.019.2
prasavyaṃ cāpi taṃ cakrur ṛtvijo 'gnicitaṃ nṛpamR_2,070.020.1
striyaś ca śokasaṃtaptāḥ kausalyā pramukhās tadāR_2,070.020.2
krauñcīnām iva nārīṇāṃ ninādas tatra śuśruveR_2,070.021.1
ārtānāṃ karuṇaṃ kāle krośantīnāṃ sahasraśaḥR_2,070.021.2
tato rudantyo vivaśā vilapya ca punaḥ punaḥR_2,070.022.1
yānebhyaḥ sarayūtīram avaterur varāṅganāḥR_2,070.022.2
kṛtodakaṃ te bharatena sārdhaṃ nṛpāṅganā mantripurohitāś caR_2,070.023.1
puraṃ praviśyāśruparītanetrā bhūmau daśāhaṃ vyanayanta duḥkhamR_2,070.023.2
tato daśāhe 'tigate kṛtaśauco nṛpātmajaḥR_2,071.001.1
dvādaśe 'hani saṃprāpte śrāddhakarmāṇy akārayatR_2,071.001.2
brāhmaṇebhyo dadau ratnaṃ dhanam annaṃ ca puṣkalamR_2,071.002.1
bāstikaṃ bahuśuklaṃ ca gāś cāpi śataśas tathāR_2,071.002.2
dāsīdāsaṃ ca yānaṃ ca veśmāni sumahānti caR_2,071.003.1
brāhmaṇebhyo dadau putro rājñas tasyaurdhvadaihikamR_2,071.003.2
tataḥ prabhātasamaye divase 'tha trayodaśeR_2,071.004.1
vilalāpa mahābāhur bharataḥ śokamūrchitaḥR_2,071.004.2
śabdāpihitakaṇṭhaś ca śodhanārtham upāgataḥR_2,071.005.1
citāmūle pitur vākyam idam āha suduḥkhitaḥR_2,071.005.2
tāta yasmin niṣṛṣṭo 'haṃ tvayā bhrātari rāghaveR_2,071.006.1
tasmin vanaṃ pravrajite śūnye tyakto 'smy ahaṃ tvayāR_2,071.006.2
yathāgatir anāthāyāḥ putraḥ pravrājito vanamR_2,071.007.1
tām ambāṃ tāta kausalyāṃ tyaktvā tvaṃ kva gato nṛpaR_2,071.007.2
dṛṣṭvā bhasmāruṇaṃ tac ca dagdhāsthisthānamaṇḍalamR_2,071.008.1
pituḥ śarīra nirvāṇaṃ niṣṭanan viṣasāda haR_2,071.008.2
sa tu dṛṣṭvā rudan dīnaḥ papāta dharaṇītaleR_2,071.009.1
utthāpyamānaḥ śakrasya yantra dhvaja iva cyutaḥR_2,071.009.2
abhipetus tataḥ sarve tasyāmātyāḥ śucivratamR_2,071.010.1
antakāle nipatitaṃ yayātim ṛṣayo yathāR_2,071.010.2
śatrughnaś cāpi bharataṃ dṛṣṭvā śokapariplutamR_2,071.011.1
visaṃjño nyapatad bhūmau bhūmipālam anusmaranR_2,071.011.2
unmatta iva niścetā vilalāpa suduḥkhitaḥR_2,071.012.1
smṛtvā pitur guṇāṅgāni tāni tāni tadā tadāR_2,071.012.2
mantharā prabhavas tīvraḥ kaikeyīgrāhasaṃkulaḥR_2,071.013.1
varadānamayo 'kṣobhyo 'majjayac chokasāgaraḥR_2,071.013.2
sukumāraṃ ca bālaṃ ca satataṃ lālitaṃ tvayāR_2,071.014.1
kva tāta bharataṃ hitvā vilapantaṃ gato bhavānR_2,071.014.2
nanu bhojyeṣu pāneṣu vastreṣv ābharaṇeṣu caR_2,071.015.1
pravārayasi naḥ sarvāṃs tan naḥ ko 'dya kariṣyatiR_2,071.015.2
avadāraṇa kāle tu pṛthivī nāvadīryateR_2,071.016.1
vihīnā yā tvayā rājñā dharmajñena mahātmanāR_2,071.016.2
pitari svargam āpanne rāme cāraṇyam āśriteR_2,071.017.1
kiṃ me jīvita sāmarthyaṃ pravekṣyāmi hutāśanamR_2,071.017.2
hīno bhrātrā ca pitrā ca śūnyām ikṣvākupālitāmR_2,071.018.1
ayodhyāṃ na pravekṣyāmi pravekṣyāmi tapovanamR_2,071.018.2
tayor vilapitaṃ śrutvā vyasanaṃ cānvavekṣya tatR_2,071.019.1
bhṛśam ārtatarā bhūyaḥ sarva evānugāminaḥR_2,071.019.2
tato viṣaṇṇau śrāntau ca śatrughnabharatāv ubhauR_2,071.020.1
dharaṇyāṃ saṃvyaceṣṭetāṃ bhagnaśṛṅgāv ivarṣabhauR_2,071.020.2
tataḥ prakṛtimān vaidyaḥ pitur eṣāṃ purohitaḥR_2,071.021.1
vasiṣṭho bharataṃ vākyam utthāpya tam uvāca haR_2,071.021.2
trīṇi dvandvāni bhūteṣu pravṛttāny aviśeṣataḥR_2,071.022.1
teṣu cāparihāryeṣu naivaṃ bhavitum arhatiR_2,071.022.2
sumantraś cāpi śatrughnam utthāpyābhiprasādya caR_2,071.023.1
śrāvayām āsa tattvajñaḥ sarvabhūtabhavābhavauR_2,071.023.2
utthitau tau naravyāghrau prakāśete yaśasvinauR_2,071.024.1
varṣātapapariklinnau pṛthag indradhvajāv ivaR_2,071.024.2
aśrūṇi parimṛdnantau raktākṣau dīnabhāṣiṇauR_2,071.025.1
amātyās tvarayanti sma tanayau cāparāḥ kriyāḥR_2,071.025.2
atra yātrāṃ samīhantaṃ śatrughno lakṣmaṇānujaḥR_2,072.001.1
bharataṃ śokasaṃtaptam idaṃ vacanam abravītR_2,072.001.2
gatir yaḥ sarvabhūtānāṃ duḥkhe kiṃ punar ātmanaḥR_2,072.002.1
sa rāmaḥ sattva saṃpannaḥ striyā pravrājito vanamR_2,072.002.2
balavān vīrya saṃpanno lakṣmaṇo nāma yo 'py asauR_2,072.003.1
kiṃ na mocayate rāmaṃ kṛtvāpi pitṛnigrahamR_2,072.003.2
pūrvam eva tu nigrāhyaḥ samavekṣya nayānayauR_2,072.004.1
utpathaṃ yaḥ samārūḍho nāryā rājā vaśaṃ gataḥR_2,072.004.2
iti saṃbhāṣamāṇe tu śatrughne lakṣmaṇānujeR_2,072.005.1
prāgdvāre 'bhūt tadā kubjā sarvābharaṇabhūṣitāR_2,072.005.2
liptā candanasāreṇa rājavastrāṇi bibhratīR_2,072.006.1
mekhalā dāmabhiś citrai rajjubaddheva vānarīR_2,072.006.2
tāṃ samīkṣya tadā dvāḥstho bhṛśaṃ pāpasya kāriṇīmR_2,072.007.1
gṛhītvākaruṇaṃ kubjāṃ śatrughnāya nyavedayatR_2,072.007.2
yasyāḥ kṛte vane rāmo nyastadehaś ca vaḥ pitāR_2,072.008.1
seyaṃ pāpā nṛśaṃsā ca tasyāḥ kuru yathāmatiR_2,072.008.2
śatrughnaś ca tad ājñāya vacanaṃ bhṛśaduḥkhitaḥR_2,072.009.1
antaḥpuracarān sarvān ity uvāca dhṛtavrataḥR_2,072.009.2
tīvram utpāditaṃ duḥkhaṃ bhrātṝṇāṃ me tathā pituḥR_2,072.010.1
yayā seyaṃ nṛśaṃsasya karmaṇaḥ phalam aśnutāmR_2,072.010.2
evam uktā ca tenāśu sakhī janasamāvṛtāR_2,072.011.1
gṛhītā balavat kubjā sā tadgṛham anādayatR_2,072.011.2
tataḥ subhṛśa saṃtaptas tasyāḥ sarvaḥ sakhījanaḥR_2,072.012.1
kruddham ājñāya śatrughnaṃ vyapalāyata sarvaśaḥR_2,072.012.2
amantrayata kṛtsnaś ca tasyāḥ sarvasakhījanaḥR_2,072.013.1
yathāyaṃ samupakrānto niḥśeṣaṃ naḥ kariṣyatiR_2,072.013.2
sānukrośāṃ vadānyāṃ ca dharmajñāṃ ca yaśasvinīmR_2,072.014.1
kausalyāṃ śaraṇaṃ yāmaḥ sā hi no 'stu dhruvā gatiḥR_2,072.014.2
sa ca roṣeṇa tāmrākṣaḥ śatrughnaḥ śatrutāpanaḥR_2,072.015.1
vicakarṣa tadā kubjāṃ krośantīṃ pṛthivītaleR_2,072.015.2
tasyā hy ākṛṣyamāṇāyā mantharāyās tatas tataḥR_2,072.016.1
citraṃ bahuvidhaṃ bhāṇḍaṃ pṛthivyāṃ tad vyaśīryataR_2,072.016.2
tena bhāṇḍena saṃkīrṇaṃ śrīmadrājaniveśanamR_2,072.017.1
aśobhata tadā bhūyaḥ śāradaṃ gaganaṃ yathāR_2,072.017.2
sa balī balavat krodhād gṛhītvā puruṣarṣabhaḥR_2,072.018.1
kaikeyīm abhinirbhartsya babhāṣe paruṣaṃ vacaḥR_2,072.018.2
tair vākyaiḥ paruṣair duḥkhaiḥ kaikeyī bhṛśaduḥkhitāR_2,072.019.1
śatrughna bhayasaṃtrastā putraṃ śaraṇam āgatāR_2,072.019.2
tāṃ prekṣya bharataḥ kruddhaṃ śatrughnam idam abravītR_2,072.020.1
avadhyāḥ sarvabhūtānāṃ pramadāḥ kṣamyatām itiR_2,072.020.2
hanyām aham imāṃ pāpāṃ kaikeyīṃ duṣṭacāriṇīmR_2,072.021.1
yadi māṃ dhārmiko rāmo nāsūyen mātṛghātakamR_2,072.021.2
imām api hatāṃ kubjāṃ yadi jānāti rāghavaḥR_2,072.022.1
tvāṃ ca māṃ caiva dharmātmā nābhibhāṣiṣyate dhruvamR_2,072.022.2
bharatasya vacaḥ śrutvā śatrughno lakṣmaṇānujaḥR_2,072.023.1
nyavartata tato roṣāt tāṃ mumoca ca mantharāmR_2,072.023.2
sā pādamūle kaikeyyā mantharā nipapāta haR_2,072.024.1
niḥśvasantī suduḥkhārtā kṛpaṇaṃ vilalāpa caR_2,072.024.2
śatrughnavikṣepavimūḍhasaṃjñāṃ samīkṣya kubjāṃ bharatasya mātāR_2,072.025.1
śanaiḥ samāśvāsayad ārtarūpāṃ krauñcīṃ vilagnām iva vīkṣamāṇāmR_2,072.025.2
tataḥ prabhātasamaye divase 'tha caturdaśeR_2,073.001.1
sametya rājakartāro bharataṃ vākyam abruvanR_2,073.001.2
gato daśarathaḥ svargaṃ yo no gurutaro guruḥR_2,073.002.1
rāmaṃ pravrājya vai jyeṣṭhaṃ lakṣmaṇaṃ ca mahābalamR_2,073.002.2
tvam adya bhava no rājā rājaputra mahāyaśaḥR_2,073.003.1
saṃgatyā nāparādhnoti rājyam etad anāyakamR_2,073.003.2
ābhiṣecanikaṃ sarvam idam ādāya rāghavaR_2,073.004.1
pratīkṣate tvāṃ svajanaḥ śreṇayaś ca nṛpātmajaR_2,073.004.2
rājyaṃ gṛhāṇa bharata pitṛpaitāmahaṃ mahatR_2,073.005.1
abhiṣecaya cātmānaṃ pāhi cāsmān nararṣabhaR_2,073.005.2
ābhiṣecanikaṃ bhāṇḍaṃ kṛtvā sarvaṃ pradakṣiṇamR_2,073.006.1
bharatas taṃ janaṃ sarvaṃ pratyuvāca dhṛtavrataḥR_2,073.006.2
jyeṣṭhasya rājatā nityam ucitā hi kulasya naḥR_2,073.007.1
naivaṃ bhavanto māṃ vaktum arhanti kuśalā janāḥR_2,073.007.2
rāmaḥ pūrvo hi no bhrātā bhaviṣyati mahīpatiḥR_2,073.008.1
ahaṃ tv araṇye vatsyāmi varṣāṇi nava pañca caR_2,073.008.2
yujyatāṃ mahatī senā caturaṅgamahābalāR_2,073.009.1
ānayiṣyāmy ahaṃ jyeṣṭhaṃ bhrātaraṃ rāghavaṃ vanātR_2,073.009.2
ābhiṣecanikaṃ caiva sarvam etad upaskṛtamR_2,073.010.1
puraskṛtya gamiṣyāmi rāmahetor vanaṃ pratiR_2,073.010.2
tatraiva taṃ naravyāghram abhiṣicya puraskṛtamR_2,073.011.1
āneṣyāmi tu vai rāmaṃ havyavāham ivādhvarātR_2,073.011.2
na sakāmā kariṣyāmi svam imāṃ mātṛgandhinīmR_2,073.012.1
vane vatsyāmy ahaṃ durge rāmo rājā bhaviṣyatiR_2,073.012.2
kriyatāṃ śilpibhiḥ panthāḥ samāni viṣamāṇi caR_2,073.013.1
rakṣiṇaś cānusaṃyāntu pathi durgavicārakāḥR_2,073.013.2
evaṃ saṃbhāṣamāṇaṃ taṃ rāmahetor nṛpātmajamR_2,073.014.1
pratyuvāca janaḥ sarvaḥ śrīmadvākyam anuttamamR_2,073.014.2
evaṃ te bhāṣamāṇasya padmā śrīr upatiṣṭhatāmR_2,073.015.1
yas tvaṃ jyeṣṭhe nṛpasute pṛthivīṃ dātum icchasiR_2,073.015.2
anuttamaṃ tad vacanaṃ nṛpātmaja prabhāṣitaṃ saṃśravaṇe niśamya caR_2,073.016.1
praharṣajās taṃ prati bāṣpabindavo nipetur āryānananetrasaṃbhavāḥR_2,073.016.2
ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥR_2,073.017.1
panthānaṃ naravarabhaktimāñ janaś ca vyādiṣṭas tava vacanāc ca śilpivargaḥR_2,073.017.2
atha bhūmipradeśajñāḥ sūtrakarmaviśāradāḥR_2,074.001.1
svakarmābhiratāḥ śūrāḥ khanakā yantrakās tathāR_2,074.001.2
karmāntikāḥ sthapatayaḥ puruṣā yantrakovidāḥR_2,074.002.1
tathā vardhakayaś caiva mārgiṇo vṛkṣatakṣakāḥR_2,074.002.2
kūpakārāḥ sudhākārā vaṃśakarmakṛtas tathāR_2,074.003.1
samarthā ye ca draṣṭāraḥ puratas te pratasthireR_2,074.003.2
sa tu harṣāt tam uddeśaṃ janaugho vipulaḥ prayānR_2,074.004.1
aśobhata mahāvegaḥ sāgarasyeva parvaṇiR_2,074.004.2
te svavāraṃ samāsthāya vartmakarmāṇi kovidāḥR_2,074.005.1
karaṇair vividhopetaiḥ purastāt saṃpratasthireR_2,074.005.2
latāvallīś ca gulmāṃś ca sthāṇūn aśmana eva caR_2,074.006.1
janās te cakrire mārgaṃ chindanto vividhān drumānR_2,074.006.2
avṛkṣeṣu ca deśeṣu ke cid vṛkṣān aropayanR_2,074.007.1
ke cit kuṭhāraiṣ ṭaṅkaiś ca dātraiś chindan kva cit kva citR_2,074.007.2
apare vīraṇastambān balino balavattarāḥR_2,074.008.1
vidhamanti sma durgāṇi sthalāni ca tatas tataḥR_2,074.008.2
apare 'pūrayan kūpān pāṃsubhiḥ śvabhram āyatamR_2,074.009.1
nimnabhāgāṃs tathā ke cit samāṃś cakruḥ samantataḥR_2,074.009.2
babandhur bandhanīyāṃś ca kṣodyān saṃcukṣudus tadāR_2,074.010.1
bibhidur bhedanīyāṃś ca tāṃs tān deśān narās tadāR_2,074.010.2
cakrur bahuvidhākārān sāgarapratimān bahūnR_2,074.011.1
udapānān bahuvidhān vedikā parimaṇḍitānR_2,074.011.2
sasudhākuṭṭimatalaḥ prapuṣpitamahīruhaḥR_2,074.012.1
mattodghuṣṭadvijagaṇaḥ patākābhir alaṃkṛtaḥR_2,074.012.2
candanodakasaṃsikto nānākusumabhūṣitaḥR_2,074.013.1
bahv aśobhata senāyāḥ panthāḥ svargapathopamaḥR_2,074.013.2
ājñāpyātha yathājñapti yuktās te 'dhikṛtā narāḥR_2,074.014.1
ramaṇīyeṣu deśeṣu bahusvāduphaleṣu caR_2,074.014.2
yo niveśas tv abhipreto bharatasya mahātmanaḥR_2,074.015.1
bhūyas taṃ śobhayām āsur bhūṣābhir bhūṣaṇopamamR_2,074.015.2
nakṣatreṣu praśasteṣu muhūrteṣu ca tadvidaḥR_2,074.016.1
niveśaṃ sthāpayām āsur bharatasya mahātmanaḥR_2,074.016.2
bahupāṃsucayāś cāpi parikhāparivāritāḥR_2,074.017.1
tatrendrakīlapratimāḥ pratolīvaraśobhitāḥR_2,074.017.2
prāsādamālāsaṃyuktāḥ saudhaprākārasaṃvṛtāḥR_2,074.018.1
patākā śobhitāḥ sarve sunirmitamahāpathāḥR_2,074.018.2
visarpadbhir ivākāśe viṭaṅkāgravimānakaiḥR_2,074.019.1
samucchritair niveśās te babhuḥ śakrapuropamāḥR_2,074.019.2
jāhnavīṃ tu samāsādya vividhadruma kānanāmR_2,074.020.1
śītalāmalapānīyāṃ mahāmīnasamākulāmR_2,074.020.2
sacandratārāgaṇamaṇḍitaṃ yathā nabhaḥkṣapāyām amalaṃ virājateR_2,074.021.1
narendramārgaḥ sa tathā vyarājata krameṇa ramyaḥ śubhaśilpinirmitaḥR_2,074.021.2
tato nāndīmukhīṃ rātriṃ bharataṃ sūtamāgadhāḥR_2,075.001.1
tuṣṭuvur vāgviśeṣajñāḥ stavair maṅgalasaṃhitaiḥR_2,075.001.2
suvarṇakoṇābhihataḥ prāṇadad yāmadundubhiḥR_2,075.002.1
dadhmuḥ śaṅkhāṃś ca śataśo vādyāṃś coccāvacasvarānR_2,075.002.2
sa tūrya ghoṣaḥ sumahān divam āpūrayann ivaR_2,075.003.1
bharataṃ śokasaṃtaptaṃ bhūyaḥ śokair arandhrayatR_2,075.003.2
tato prabuddho bharatas taṃ ghoṣaṃ saṃnivartya caR_2,075.004.1
nāhaṃ rājeti cāpy uktvā śatrughnam idam abravītR_2,075.004.2
paśya śatrughna kaikeyyā lokasyāpakṛtaṃ mahatR_2,075.005.1
visṛjya mayi duḥkhāni rājā daśaratho gataḥR_2,075.005.2
tasyaiṣā dharmarājasya dharmamūlā mahātmanaḥR_2,075.006.1
paribhramati rājaśrīr naur ivākarṇikā jaleR_2,075.006.2
ity evaṃ bharataṃ prekṣya vilapantaṃ vicetanamR_2,075.007.1
kṛpaṇaṃ ruruduḥ sarvāḥ sasvaraṃ yoṣitas tadāR_2,075.007.2
tathā tasmin vilapati vasiṣṭho rājadharmavitR_2,075.008.1
sabhām ikṣvākunāthasya praviveśa mahāyaśāḥR_2,075.008.2
śāta kumbhamayīṃ ramyāṃ maṇiratnasamākulāmR_2,075.009.1
sudharmām iva dharmātmā sagaṇaḥ pratyapadyataR_2,075.009.2
sa kāñcanamayaṃ pīṭhaṃ parārdhyāstaraṇāvṛtamR_2,075.010.1
adhyāsta sarvavedajño dūtān anuśaśāsa caR_2,075.010.2
brāhmaṇān kṣatriyān yodhān amātyān gaṇaballabhānR_2,075.011.1
kṣipram ānayatāvyagrāḥ kṛtyam ātyayikaṃ hi naḥR_2,075.011.2
tato halahalāśabdo mahān samudapadyataR_2,075.012.1
rathair aśvair gajaiś cāpi janānām upagacchatāmR_2,075.012.2
tato bharatam āyāntaṃ śatakratum ivāmarāḥR_2,075.013.1
pratyanandan prakṛtayo yathā daśarathaṃ tathāR_2,075.013.2
hrada iva timināgasaṃvṛtaḥ stimitajalo maṇiśaṅkhaśarkaraḥR_2,075.014.1
daśarathasutaśobhitā sabhā sadaśaratheva babhau yathā purāR_2,075.014.2
tām āryagaṇasaṃpūrṇāṃ bharataḥ pragrahāṃ sabhāmR_2,076.001.1
dadarśa buddhisaṃpannaḥ pūrṇacandrāṃ niśām ivaR_2,076.001.2
āsanāni yathānyāyam āryāṇāṃ viśatāṃ tadāR_2,076.002.1
adṛśyata ghanāpāye pūrṇacandreva śarvarīR_2,076.002.2
rājñas tu prakṛtīḥ sarvāḥ samagrāḥ prekṣya dharmavitR_2,076.003.1
idaṃ purohito vākyaṃ bharataṃ mṛdu cābravītR_2,076.003.2
tāta rājā daśarathaḥ svargato dharmam ācaranR_2,076.004.1
dhana dhānyavatīṃ sphītāṃ pradāya pṛthivīṃ tavaR_2,076.004.2
rāmas tathā satyadhṛtiḥ satāṃ dharmam anusmaranR_2,076.005.1
nājahāt pitur ādeśaṃ śaśī jyotsnām ivoditaḥR_2,076.005.2
pitrā bhrātrā ca te dattaṃ rājyaṃ nihatakaṇṭakamR_2,076.006.1
tad bhuṅkṣva muditāmātyaḥ kṣipram evābhiṣecayaR_2,076.006.2
udīcyāś ca pratīcyāś ca dākṣiṇātyāś ca kevalāḥR_2,076.007.1
koṭyāparāntāḥ sāmudrā ratnāny abhiharantu teR_2,076.007.2
tac chrutvā bharato vākyaṃ śokenābhipariplutaḥR_2,076.008.1
jagāma manasā rāmaṃ dharmajño dharmakāṅkṣayāR_2,076.008.2
sa bāṣpakalayā vācā kalahaṃsasvaro yuvāR_2,076.009.1
vilalāpa sabhāmadhye jagarhe ca purohitamR_2,076.009.2
caritabrahmacaryasya vidyā snātasya dhīmataḥR_2,076.010.1
dharme prayatamānasya ko rājyaṃ madvidho haretR_2,076.010.2
kathaṃ daśarathāj jāto bhaved rājyāpahārakaḥR_2,076.011.1
rājyaṃ cāhaṃ ca rāmasya dharmaṃ vaktum ihārhasiR_2,076.011.2
jyeṣṭhaḥ śreṣṭhaś ca dharmātmā dilīpanahuṣopamaḥR_2,076.012.1
labdhum arhati kākutstho rājyaṃ daśaratho yathāR_2,076.012.2
anāryajuṣṭam asvargyaṃ kuryāṃ pāpam ahaṃ yadiR_2,076.013.1
ikṣvākūṇām ahaṃ loke bhaveyaṃ kulapāṃsanaḥR_2,076.013.2
yad dhi mātrā kṛtaṃ pāpaṃ nāhaṃ tad abhirocayeR_2,076.014.1
ihastho vanadurgasthaṃ namasyāmi kṛtāñjaliḥR_2,076.014.2
rāmam evānugacchāmi sa rājā dvipadāṃ varaḥR_2,076.015.1
trayāṇām api lokānāṃ rāghavo rājyam arhatiR_2,076.015.2
tad vākyaṃ dharmasaṃyuktaṃ śrutvā sarve sabhāsadaḥR_2,076.016.1
harṣān mumucur aśrūṇi rāme nihitacetasaḥR_2,076.016.2
yadi tv āryaṃ na śakṣyāmi vinivartayituṃ vanātR_2,076.017.1
vane tatraiva vatsyāmi yathāryo lakṣmaṇas tathāR_2,076.017.2
sarvopāyaṃ tu vartiṣye vinivartayituṃ balātR_2,076.018.1
samakṣam ārya miśrāṇāṃ sādhūnāṃ guṇavartināmR_2,076.018.2
evam uktvā tu dharmātmā bharato bhrātṛvatsalaḥR_2,076.019.1
samīpastham uvācedaṃ sumantraṃ mantrakovidamR_2,076.019.2
tūrṇam utthāya gaccha tvaṃ sumantra mama śāsanātR_2,076.020.1
yātrām ājñāpaya kṣipraṃ balaṃ caiva samānayaR_2,076.020.2
evam uktaḥ sumantras tu bharatena mahātmanāR_2,076.021.1
prahṛṣṭaḥ so 'diśat sarvaṃ yathā saṃdiṣṭam iṣṭavatR_2,076.021.2
tāḥ prahṛṣṭāḥ prakṛtayo balādhyakṣā balasya caR_2,076.022.1
śrutvā yātrāṃ samājñaptāṃ rāghavasya nivartaneR_2,076.022.2
tato yodhāṅganāḥ sarvā bhartṝn sarvān gṛhegṛheR_2,076.023.1
yātrā gamanam ājñāya tvarayanti sma harṣitāḥR_2,076.023.2
te hayair gorathaiḥ śīghraiḥ syandanaiś ca manojavaiḥR_2,076.024.1
saha yodhair balādhyakṣā balaṃ sarvam acodayanR_2,076.024.2
sajjaṃ tu tad balaṃ dṛṣṭvā bharato gurusaṃnidhauR_2,076.025.1
rathaṃ me tvarayasveti sumantraṃ pārśvato 'bravītR_2,076.025.2
bharatasya tu tasyājñāṃ pratigṛhya praharṣitaḥR_2,076.026.1
rathaṃ gṛhītvā prayayau yuktaṃ paramavājibhiḥR_2,076.026.2
sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥR_2,076.027.1
guruṃ mahāraṇyagataṃ yaśasvinaṃ prasādayiṣyan bharato 'bravīt tadāR_2,076.027.2
tūrṇaṃ samutthāya sumantra gaccha balasya yogāya balapradhānānR_2,076.028.1
ānetum icchāmi hi taṃ vanasthaṃ prasādya rāmaṃ jagato hitāyaR_2,076.028.2
sa sūtaputro bharatena samyag ājñāpitaḥ saṃparipūrṇakāmaḥR_2,076.029.1
śaśāsa sarvān prakṛtipradhānān balasya mukhyāṃś ca suhṛjjanaṃ caR_2,076.029.2
tataḥ samutthāya kule kule te rājanyavaiśyā vṛṣalāś ca viprāḥR_2,076.030.1
ayūyujann uṣṭrarathān kharāṃś ca nāgān hayāṃś caiva kulaprasūtānR_2,076.030.2
tataḥ samutthitaḥ kālyam āsthāya syandanottamamR_2,077.001.1
prayayau bharataḥ śīghraṃ rāmadarśanakāṅkṣayāR_2,077.001.2
agrataḥ prayayus tasya sarve mantripurodhasaḥR_2,077.002.1
adhiruhya hayair yuktān rathān sūryarathopamānR_2,077.002.2
navanāgasahasrāṇi kalpitāni yathāvidhiR_2,077.003.1
anvayur bharataṃ yāntam ikṣvāku kulanandanamR_2,077.003.2
ṣaṣṭhī rathasahasrāṇi dhanvino vividhāyudhāḥR_2,077.004.1
anvayur bharataṃ yāntaṃ rājaputraṃ yaśasvinamR_2,077.004.2
śataṃ sahasrāṇy aśvānāṃ samārūḍhāni rāghavamR_2,077.005.1
anvayur bharataṃ yāntaṃ rājaputraṃ yaśasvinamR_2,077.005.2
kaikeyī ca sumitrā ca kausalyā ca yaśasvinīR_2,077.006.1
rāmānayanasaṃhṛṣṭā yayur yānena bhāsvatāR_2,077.006.2
prayātāś cāryasaṃghātā rāmaṃ draṣṭuṃ salakṣmaṇamR_2,077.007.1
tasyaiva ca kathāś citrāḥ kurvāṇā hṛṣṭamānasāḥR_2,077.007.2
meghaśyāmaṃ mahābāhuṃ sthirasattvaṃ dṛḍhavratamR_2,077.008.1
kadā drakṣyāmahe rāmaṃ jagataḥ śokanāśanamR_2,077.008.2
dṛṣṭa eva hi naḥ śokam apaneṣyati rāghavaḥR_2,077.009.1
tamaḥ sarvasya lokasya samudyann iva bhāskaraḥR_2,077.009.2
ity evaṃ kathayantas te saṃprahṛṣṭāḥ kathāḥ śubhāḥR_2,077.010.1
pariṣvajānāś cānyonyaṃ yayur nāgarikās tadāR_2,077.010.2
ye ca tatrāpare sarve saṃmatā ye ca naigamāḥR_2,077.011.1
rāmaṃ prati yayur hṛṣṭāḥ sarvāḥ prakṛtayas tadāR_2,077.011.2
maṇi kārāś ca ye ke cit kumbhakārāś ca śobhanāḥR_2,077.012.1
sūtrakarmakṛtaś caiva ye ca śastropajīvinaḥR_2,077.012.2
māyūrakāḥ krākacikā rocakā vedhakās tathāR_2,077.013.1
dantakārāḥ sudhākārās tathā gandhopajīvinaḥR_2,077.013.2
suvarṇakārāḥ prakhyātās tathā kambaladhāvakāḥR_2,077.014.1
snāpakācchādakā vaidyā dhūpakāḥ śauṇḍikās tathāR_2,077.014.2
rajakās tunnavāyāś ca grāmaghoṣamahattarāḥR_2,077.015.1
śailūṣāś ca saha strībhir yānti kaivartakās tathāR_2,077.015.2
samāhitā vedavido brāhmaṇā vṛttasaṃmatāḥR_2,077.016.1
gorathair bharataṃ yāntam anujagmuḥ sahasraśaḥR_2,077.016.2
suveṣāḥ śuddhavasanās tāmramṛṣṭānulepanāḥR_2,077.017.1
sarve te vividhair yānaiḥ śanair bharatam anvayuḥR_2,077.017.2
prahṛṣṭamuditā senā sānvayāt kaikayīsutamR_2,077.018.1
vyavatiṣṭhata sā senā bharatasyānuyāyinīR_2,077.018.2
nirīkṣyānugatāṃ senāṃ tāṃ ca gaṅgāṃ śivodakāmR_2,077.019.1
bharataḥ sacivān sarvān abravīd vākyakovidaḥR_2,077.019.2
niveśayata me sainyam abhiprāyeṇa sarvaśaḥR_2,077.020.1
viśrāntaḥ pratariṣyāmaḥ śva idānīṃ mahānadīmR_2,077.020.2
dātuṃ ca tāvad icchāmi svar gatasya mahīpateḥR_2,077.021.1
aurdhvadeha nimittārtham avatīryodakaṃ nadīmR_2,077.021.2
tasyaivaṃ bruvato 'mātyās tathety uktvā samāhitāḥR_2,077.022.1
nyaveśayaṃs tāṃś chandena svena svena pṛthakpṛthakR_2,077.022.2
niveśya gaṅgām anu tāṃ mahānadīṃ camūṃ vidhānaiḥ paribarha śobhinīmR_2,077.023.1
uvāsa rāmasya tadā mahātmano vicintayāno bharato nivartanamR_2,077.023.2
tato niviṣṭāṃ dhvajinīṃ gaṅgām anvāśritāṃ nadīmR_2,078.001.1
niṣādarājo dṛṣṭvaiva jñātīn saṃtvarito 'bravītR_2,078.001.2
mahatīyam ataḥ senā sāgarābhā pradṛśyateR_2,078.002.1
nāsyāntam avagacchāmi manasāpi vicintayanR_2,078.002.2
sa eṣa hi mahākāyaḥ kovidāradhvajo ratheR_2,078.003.1
bandhayiṣyati vā dāśān atha vāsmān vadhiṣyatiR_2,078.003.2
atha dāśarathiṃ rāmaṃ pitrā rājyād vivāsitamR_2,078.004.1
bharataḥ kaikeyīputro hantuṃ samadhigacchatiR_2,078.004.2
bhartā caiva sakhā caiva rāmo dāśarathir mamaR_2,078.005.1
tasyārthakāmāḥ saṃnaddhā gaṅgānūpe 'tra tiṣṭhataR_2,078.005.2
tiṣṭhantu sarvadāśāś ca gaṅgām anvāśritā nadīmR_2,078.006.1
balayuktā nadīrakṣā māṃsamūlaphalāśanāḥR_2,078.006.2
nāvāṃ śatānāṃ pañcānāṃ kaivartānāṃ śataṃ śatamR_2,078.007.1
saṃnaddhānāṃ tathā yūnāṃ tiṣṭhantv atyabhyacodayatR_2,078.007.2
yadā tuṣṭas tu bharato rāmasyeha bhaviṣyatiR_2,078.008.1
seyaṃ svastimayī senā gaṅgām adya tariṣyatiR_2,078.008.2
ity uktvopāyanaṃ gṛhya matsyamāṃsamadhūni caR_2,078.009.1
abhicakrāma bharataṃ niṣādādhipatir guhaḥR_2,078.009.2
tam āyāntaṃ tu saṃprekṣya sūtaputraḥ pratāpavānR_2,078.010.1
bharatāyācacakṣe 'tha vinayajño vinītavatR_2,078.010.2
eṣa jñātisahasreṇa sthapatiḥ parivāritaḥR_2,078.011.1
kuśalo daṇḍakāraṇye vṛddho bhrātuś ca te sakhāR_2,078.011.2
tasmāt paśyatu kākutstha tvāṃ niṣādādhipo guhaḥR_2,078.012.1
asaṃśayaṃ vijānīte yatra tau rāmalakṣmaṇauR_2,078.012.2
etat tu vacanaṃ śrutvā sumantrād bharataḥ śubhamR_2,078.013.1
uvāca vacanaṃ śīghraṃ guhaḥ paśyatu mām itiR_2,078.013.2
labdhvābhyanujñāṃ saṃhṛṣṭo jñātibhiḥ parivāritaḥR_2,078.014.1
āgamya bharataṃ prahvo guho vacanam abravītR_2,078.014.2
niṣkuṭaś caiva deśo 'yaṃ vañcitāś cāpi te vayamR_2,078.015.1
nivedayāmas te sarve svake dāśakule vasaR_2,078.015.2
asti mūlaṃ phalaṃ caiva niṣādaiḥ samupāhṛtamR_2,078.016.1
ārdraṃ ca māṃsaṃ śuṣkaṃ ca vanyaṃ coccāvacaṃ mahatR_2,078.016.2
āśaṃse svāśitā senā vatsyatīmāṃ vibhāvarīmR_2,078.017.1
arcito vividhaiḥ kāmaiḥ śvaḥ sasainyo gamiṣyasiR_2,078.017.2
evam uktas tu bharato niṣādādhipatiṃ guhamR_2,079.001.1
pratyuvāca mahāprājño vākyaṃ hetvarthasaṃhitamR_2,079.001.2
ūrjitaḥ khalu te kāmaḥ kṛto mama guroḥ sakheR_2,079.002.1
yo me tvam īdṛśīṃ senām eko 'bhyarcitum icchasiR_2,079.002.2
ity uktvā tu mahātejā guhaṃ vacanam uttamamR_2,079.003.1
abravīd bharataḥ śrīmān niṣādādhipatiṃ punaḥR_2,079.003.2
katareṇa gamiṣyāmi bharadvājāśramaṃ guhaR_2,079.004.1
gahano 'yaṃ bhṛśaṃ deśo gaṅgānūpo duratyayaḥR_2,079.004.2
tasya tad vacanaṃ śrutvā rājaputrasya dhīmataḥR_2,079.005.1
abravīt prāñjalir vākyaṃ guho gahanagocaraḥR_2,079.005.2
dāśās tv anugamiṣyanti dhanvinaḥ susamāhitāḥR_2,079.006.1
ahaṃ cānugamiṣyāmi rājaputra mahāyaśaḥR_2,079.006.2
kaccin na duṣṭo vrajasi rāmasyākliṣṭakarmaṇaḥR_2,079.007.1
iyaṃ te mahatī senā śaṅkāṃ janayatīva meR_2,079.007.2
tam evam abhibhāṣantam ākāśa iva nirmalaḥR_2,079.008.1
bharataḥ ślakṣṇayā vācā guhaṃ vacanam abravītR_2,079.008.2
mā bhūt sa kālo yat kaṣṭaṃ na māṃ śaṅkitum arhasiR_2,079.009.1
rāghavaḥ sa hi me bhrātā jyeṣṭhaḥ pitṛsamo mamaR_2,079.009.2
taṃ nivartayituṃ yāmi kākutsthaṃ vanavāsinamR_2,079.010.1
buddhir anyā na te kāryā guha satyaṃ bravīmi teR_2,079.010.2
sa tu saṃhṛṣṭavadanaḥ śrutvā bharatabhāṣitamR_2,079.011.1
punar evābravīd vākyaṃ bharataṃ prati harṣitaḥR_2,079.011.2
dhanyas tvaṃ na tvayā tulyaṃ paśyāmi jagatītaleR_2,079.012.1
ayatnād āgataṃ rājyaṃ yas tvaṃ tyaktum ihecchasiR_2,079.012.2
śāśvatī khalu te kīrtir lokān anucariṣyatiR_2,079.013.1
yas tvaṃ kṛcchragataṃ rāmaṃ pratyānayitum icchasiR_2,079.013.2
evaṃ saṃbhāṣamāṇasya guhasya bharataṃ tadāR_2,079.014.1
babhau naṣṭaprabhaḥ sūryo rajanī cābhyavartataR_2,079.014.2
saṃniveśya sa tāṃ senāṃ guhena paritoṣitaḥR_2,079.015.1
śatrughnena saha śrīmāñ śayanaṃ punar āgamatR_2,079.015.2
rāmacintāmayaḥ śoko bharatasya mahātmanaḥR_2,079.016.1
upasthito hy anarhasya dharmaprekṣasya tādṛśaḥR_2,079.016.2
antardāhena dahanaḥ saṃtāpayati rāghavamR_2,079.017.1
vanadāhābhisaṃtaptaṃ gūḍho 'gnir iva pādapamR_2,079.017.2
prasrutaḥ sarvagātrebhyaḥ svedaḥ śokāgnisaṃbhavaḥR_2,079.018.1
yathā sūryāṃśusaṃtapto himavān prasruto himamR_2,079.018.2
dhyānanirdaraśailena viniḥśvasitadhātunāR_2,079.019.1
dainyapādapasaṃghena śokāyāsādhiśṛṅgiṇāR_2,079.019.2
pramohānantasattvena saṃtāpauṣadhiveṇunāR_2,079.020.1
ākrānto duḥkhaśailena mahatā kaikayīsutaḥR_2,079.020.2
guhena sārdhaṃ bharataḥ samāgato mahānubhāvaḥ sajanaḥ samāhitaḥR_2,079.021.1
sudurmanās taṃ bharataṃ tadā punar guhaḥ samāśvāsayad agrajaṃ pratiR_2,079.021.2
ācacakṣe 'tha sadbhāvaṃ lakṣmaṇasya mahātmanaḥR_2,080.001.1
bharatāyāprameyāya guho gahanagocaraḥR_2,080.001.2
taṃ jāgrataṃ guṇair yuktaṃ varacāpeṣudhāriṇamR_2,080.002.1
bhrātṛ guptyartham atyantam ahaṃ lakṣmaṇam abravamR_2,080.002.2
iyaṃ tāta sukhā śayyā tvadartham upakalpitāR_2,080.003.1
pratyāśvasihi śeṣvāsyāṃ sukhaṃ rāghavanandanaR_2,080.003.2
ucito 'yaṃ janaḥ sarve duḥkhānāṃ tvaṃ sukhocitaḥR_2,080.004.1
dharmātmaṃs tasya guptyarthaṃ jāgariṣyāmahe vayamR_2,080.004.2
na hi rāmāt priyataro mamāsti bhuvi kaś canaR_2,080.005.1
motsuko bhūr bravīmy etad apy asatyaṃ tavāgrataḥR_2,080.005.2
asya prasādād āśaṃse loke 'smin sumahad yaśaḥR_2,080.006.1
dharmāvāptiṃ ca vipulām arthāvāptiṃ ca kevalāmR_2,080.006.2
so 'haṃ priyasakhaṃ rāmaṃ śayānaṃ saha sītayāR_2,080.007.1
rakṣiṣyāmi dhanuṣpāṇiḥ sarvaiḥ svair jñātibhiḥ sahaR_2,080.007.2
na hi me 'viditaṃ kiṃ cid vane 'smiṃś carataḥ sadāR_2,080.008.1
caturaṅgaṃ hy api balaṃ prasahema vayaṃ yudhiR_2,080.008.2
evam asmābhir uktena lakṣmaṇena mahātmanāR_2,080.009.1
anunītā vayaṃ sarve dharmam evānupaśyatāR_2,080.009.2
kathaṃ dāśarathau bhūmau śayāne saha sītayāR_2,080.010.1
śakyā nidrāmayā labdhuṃ jīvitaṃ vā sukhāni vāR_2,080.010.2
yo na devāsuraiḥ sarvaiḥ śakyaḥ prasahituṃ yudhiR_2,080.011.1
taṃ paśya guha saṃviṣṭaṃ tṛṇeṣu saha sītayāR_2,080.011.2
mahatā tapasā labdho vividhaiś ca pariśramaiḥR_2,080.012.1
eko daśarathasyaiṣa putraḥ sadṛśalakṣaṇaḥR_2,080.012.2
asmin pravrājite rājā na ciraṃ vartayiṣyatiR_2,080.013.1
vidhavā medinī nūnaṃ kṣipram eva bhaviṣyatiR_2,080.013.2
vinadya sumahānādaṃ śrameṇoparatāḥ striyaḥR_2,080.014.1
nirghoṣoparataṃ nūnam adya rājaniveśanamR_2,080.014.2
kausalyā caiva rājā ca tathaiva jananī mamaR_2,080.015.1
nāśaṃse yadi te sarve jīveyuḥ śarvarīm imāmR_2,080.015.2
jīved api hi me mātā śatrughnasyānvavekṣayāR_2,080.016.1
duḥkhitā yā tu kausalyā vīrasūr vinaśiṣyatiR_2,080.016.2
atikrāntam atikrāntam anavāpya manorathamR_2,080.017.1
rājye rāmam anikṣipya pitā me vinaśiṣyatiR_2,080.017.2
siddhārthāḥ pitaraṃ vṛttaṃ tasmin kāle hy upasthiteR_2,080.018.1
pretakāryeṣu sarveṣu saṃskariṣyanti bhūmipamR_2,080.018.2
ramyacatvarasaṃsthānāṃ suvibhaktamahāpathāmR_2,080.019.1
harmyaprāsādasaṃpannāṃ sarvaratnavibhūṣitāmR_2,080.019.2
gajāśvarathasaṃbādhāṃ tūryanādavināditāmR_2,080.020.1
sarvakalyāṇasaṃpūrṇāṃ hṛṣṭapuṣṭajanākulāmR_2,080.020.2
ārāmodyānasaṃpūrṇāṃ samājotsavaśālinīmR_2,080.021.1
sukhitā vicariṣyanti rājadhānīṃ pitur mamaR_2,080.021.2
api satyapratijñena sārdhaṃ kuśalinā vayamR_2,080.022.1
nivṛtte samaye hy asmin sukhitāḥ praviśemahiR_2,080.022.2
paridevayamānasya tasyaivaṃ sumahātmanaḥR_2,080.023.1
tiṣṭhato rājaputrasya śarvarī sātyavartataR_2,080.023.2
prabhāte vimale sūrye kārayitvā jaṭā ubhauR_2,080.024.1
asmin bhāgīrathītīre sukhaṃ saṃtāritau mayāR_2,080.024.2
jaṭādharau tau drumacīravāsasau mahābalau kuñjarayūthapopamauR_2,080.025.1
vareṣucāpāsidharau paraṃtapau vyavekṣamāṇau saha sītayā gatauR_2,080.025.2
guhasya vacanaṃ śrutvā bharato bhṛśam apriyamR_2,081.001.1
dhyānaṃ jagāma tatraiva yatra tac chrutam apriyamR_2,081.001.2
sukumāro mahāsattvaḥ siṃhaskandho mahābhujaḥR_2,081.002.1
puṇḍarīka viśālākṣas taruṇaḥ priyadarśanaḥR_2,081.002.2
pratyāśvasya muhūrtaṃ tu kālaṃ paramadurmanāḥR_2,081.003.1
papāta sahasā totrair hṛdi viddha iva dvipaḥR_2,081.003.2
tadavasthaṃ tu bharataṃ śatrughno 'nantara sthitaḥR_2,081.004.1
pariṣvajya rurodoccair visaṃjñaḥ śokakarśitaḥR_2,081.004.2
tataḥ sarvāḥ samāpetur mātaro bharatasya tāḥR_2,081.005.1
upavāsa kṛśā dīnā bhartṛvyasanakarśitāḥR_2,081.005.2
tāś ca taṃ patitaṃ bhūmau rudantyaḥ paryavārayanR_2,081.006.1
kausalyā tv anusṛtyainaṃ durmanāḥ pariṣasvajeR_2,081.006.2
vatsalā svaṃ yathā vatsam upagūhya tapasvinīR_2,081.007.1
paripapraccha bharataṃ rudantī śokalālasāR_2,081.007.2
putravyādhir na te kaccic charīraṃ paribādhateR_2,081.008.1
adya rājakulasyāsya tvadadhīnaṃ hi jīvitamR_2,081.008.2
tvāṃ dṛṣṭvā putra jīvāmi rāme sabhrātṛke gateR_2,081.009.1
vṛtte daśarathe rājñi nātha ekas tvam adya naḥR_2,081.009.2
kaccin na lakṣmaṇe putra śrutaṃ te kiṃ cid apriyamR_2,081.010.1
putra vā hy ekaputrāyāḥ sahabhārye vanaṃ gateR_2,081.010.2
sa muhūrtaṃ samāśvasya rudann eva mahāyaśāḥR_2,081.011.1
kausalyāṃ parisāntvyedaṃ guhaṃ vacanam abravītR_2,081.011.2
bhrātā me kvāvasad rātriṃ kva sītā kva ca lakṣmaṇaḥR_2,081.012.1
asvapac chayane kasmin kiṃ bhuktvā guha śaṃsa meR_2,081.012.2
so 'bravīd bharataṃ pṛṣṭo niṣādādhipatir guhaḥR_2,081.013.1
yad vidhaṃ pratipede ca rāme priyahite 'tithauR_2,081.013.2
annam uccāvacaṃ bhakṣyāḥ phalāni vividhāni caR_2,081.014.1
rāmāyābhyavahārārthaṃ bahucopahṛtaṃ mayāR_2,081.014.2
tat sarvaṃ pratyanujñāsīd rāmaḥ satyaparākramaḥR_2,081.015.1
na hi tat pratyagṛhṇāt sa kṣatradharmam anusmaranR_2,081.015.2
na hy asmābhiḥ pratigrāhyaṃ sakhe deyaṃ tu sarvadāR_2,081.016.1
iti tena vayaṃ rājann anunītā mahātmanāR_2,081.016.2
lakṣmaṇena samānītaṃ pītvā vāri mahāyaśāḥR_2,081.017.1
aupavāsyaṃ tadākārṣīd rāghavaḥ saha sītayāR_2,081.017.2
tatas tu jalaśeṣeṇa lakṣmaṇo 'py akarot tadāR_2,081.018.1
vāg yatās te trayaḥ saṃdhyām upāsata samāhitāḥR_2,081.018.2
saumitris tu tataḥ paścād akarot svāstaraṃ śubhamR_2,081.019.1
svayam ānīya barhīṃṣi kṣipraṃ rāghava kāraṇātR_2,081.019.2
tasmin samāviśad rāmaḥ svāstare saha sītayāR_2,081.020.1
prakṣālya ca tayoḥ pādāv apacakrāma lakṣmaṇaḥR_2,081.020.2
etat tad iṅgudīmūlam idam eva ca tat tṛṇamR_2,081.021.1
yasmin rāmaś ca sītā ca rātriṃ tāṃ śayitāv ubhauR_2,081.021.2
niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥR_2,081.022.1
mahad dhanuḥ sajyam upohya lakṣmaṇo niśām atiṣṭhat parito 'sya kevalamR_2,081.022.2
tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥR_2,081.023.1
atandribhir jñātibhir āttakārmukair mahendrakalpaṃ paripālayaṃs tadāR_2,081.023.2
tac chrutvā nipuṇaṃ sarvaṃ bharataḥ saha mantribhiḥR_2,082.001.1
iṅgudīmūlam āgamya rāmaśayyām avekṣya tāmR_2,082.001.2
abravīj jananīḥ sarvā iha tena mahātmanāR_2,082.002.1
śarvarī śayitā bhūmāv idam asya vimarditamR_2,082.002.2
mahābhāgakulīnena mahābhāgena dhīmatāR_2,082.003.1
jāto daśarathenorvyāṃ na rāmaḥ svaptum arhatiR_2,082.003.2
ajinottarasaṃstīrṇe varāstaraṇasaṃcayeR_2,082.004.1
śayitvā puruṣavyāghraḥ kathaṃ śete mahītaleR_2,082.004.2
prāsādāgra vimāneṣu valabhīṣu ca sarvadāR_2,082.005.1
haimarājatabhaumeṣu varāstaraṇaśāliṣuR_2,082.005.2
puṣpasaṃcayacitreṣu candanāgarugandhiṣuR_2,082.006.1
pāṇḍurābhraprakāśeṣu śukasaṃgharuteṣu caR_2,082.006.2
gītavāditranirghoṣair varābharaṇaniḥsvanaiḥR_2,082.007.1
mṛdaṅgavaraśabdaiś ca satataṃ pratibodhitaḥR_2,082.007.2
bandibhir vanditaḥ kāle bahubhiḥ sūtamāgadhaiḥR_2,082.008.1
gāthābhir anurūpābhiḥ stutibhiś ca paraṃtapaḥR_2,082.008.2
aśraddheyam idaṃ loke na satyaṃ pratibhāti māR_2,082.009.1
muhyate khalu me bhāvaḥ svapno 'yam iti me matiḥR_2,082.009.2
na nūnaṃ daivataṃ kiṃ cit kālena balavattaramR_2,082.010.1
yatra dāśarathī rāmo bhūmāv evaṃ śayīta saḥR_2,082.010.2
videharājasya sutā sītā ca priyadarśanāR_2,082.011.1
dayitā śayitā bhūmau snuṣā daśarathasya caR_2,082.011.2
iyaṃ śayyā mama bhrātur idaṃ hi parivartitamR_2,082.012.1
sthaṇḍile kaṭhine sarvaṃ gātrair vimṛditaṃ tṛṇamR_2,082.012.2
manye sābharaṇā suptā sītāsmiñ śayane tadāR_2,082.013.1
tatra tatra hi dṛśyante saktāḥ kanakabindavaḥR_2,082.013.2
uttarīyam ihāsaktaṃ suvyaktaṃ sītayā tadāR_2,082.014.1
tathā hy ete prakāśante saktāḥ kauśeyatantavaḥR_2,082.014.2
manye bhartuḥ sukhā śayyā yena bālā tapasvinīR_2,082.015.1
sukumārī satī duḥkhaṃ na vijānāti maithilīR_2,082.015.2
sārvabhauma kule jātaḥ sarvalokasukhāvahaḥR_2,082.016.1
sarvalokapriyas tyaktvā rājyaṃ priyam anuttamamR_2,082.016.2
katham indīvaraśyāmo raktākṣaḥ priyadarśanaḥR_2,082.017.1
sukhabhāgī ca duḥkhārhaḥ śayito bhuvi rāghavaḥR_2,082.017.2
siddhārthā khalu vaidehī patiṃ yānugatā vanamR_2,082.018.1
vayaṃ saṃśayitāḥ sarve hīnās tena mahātmanāR_2,082.018.2
akarṇadhārā pṛthivī śūnyeva pratibhāti māR_2,082.019.1
gate daśarathe svarge rāme cāraṇyam āśriteR_2,082.019.2
na ca prārthayate kaś cin manasāpi vasuṃdharāmR_2,082.020.1
vane 'pi vasatas tasya bāhuvīryābhirakṣitāmR_2,082.020.2
śūnyasaṃvaraṇārakṣām ayantritahayadvipāmR_2,082.021.1
apāvṛtapuradvārāṃ rājadhānīm arakṣitāmR_2,082.021.2
aprahṛṣṭabalāṃ nyūnāṃ viṣamasthām anāvṛtāmR_2,082.022.1
śatravo nābhimanyante bhakṣyān viṣakṛtān ivaR_2,082.022.2
adya prabhṛti bhūmau tu śayiṣye 'haṃ tṛṇeṣu vāR_2,082.023.1
phalamūlāśano nityaṃ jaṭācīrāṇi dhārayanR_2,082.023.2
tasyārtham uttaraṃ kālaṃ nivatsyāmi sukhaṃ vaneR_2,082.024.1
taṃ pratiśravam āmucya nāsya mithyā bhaviṣyatiR_2,082.024.2
vasantaṃ bhrātur arthāya śatrughno mānuvatsyatiR_2,082.025.1
lakṣmaṇena saha tv āryo ayodhyāṃ pālayiṣyatiR_2,082.025.2
abhiṣekṣyanti kākutstham ayodhyāyāṃ dvijātayaḥR_2,082.026.1
api me devatāḥ kuryur imaṃ satyaṃ manorathamR_2,082.026.2
prasādyamānaḥ śirasā mayā svayaṃ bahuprakāraṃ yadi na prapatsyateR_2,082.027.1
tato 'nuvatsyāmi cirāya rāghavaṃ vane vasan nārhati mām upekṣitumR_2,082.027.2
vyuṣya rātriṃ tu tatraiva gaṅgākūle sa rāghavaḥR_2,083.001.1
bharataḥ kālyam utthāya śatrughnam idam abravītR_2,083.001.2
śatrughottiṣṭha kiṃ śeṣe niṣādādhipatiṃ guhamR_2,083.002.1
śīghram ānaya bhadraṃ te tārayiṣyati vāhinīmR_2,083.002.2
jāgarmi nāhaṃ svapimi tathaivāryaṃ vicintayanR_2,083.003.1
ity evam abravīd bhrātrā śatrughno 'pi pracoditaḥR_2,083.003.2
iti saṃvadator evam anyonyaṃ narasiṃhayoḥR_2,083.004.1
āgamya prāñjaliḥ kāle guho bharatam abravītR_2,083.004.2
kaccit sukhaṃ nadītīre 'vātsīḥ kākutstha śarvarīmR_2,083.005.1
kaccic ca saha sainyasya tava sarvam anāmayamR_2,083.005.2
guhasya tat tu vacanaṃ śrutvā snehād udīritamR_2,083.006.1
rāmasyānuvaśo vākyaṃ bharato 'pīdam abravītR_2,083.006.2
sukhā naḥ śarvarī rājan pūjitāś cāpi te vayamR_2,083.007.1
gaṅgāṃ tu naubhir bahvībhir dāśāḥ saṃtārayantu naḥR_2,083.007.2
tato guhaḥ saṃtvaritaḥ śrutvā bharataśāsanamR_2,083.008.1
pratipraviśya nagaraṃ taṃ jñātijanam abravītR_2,083.008.2
uttiṣṭhata prabudhyadhvaṃ bhadram astu hi vaḥ sadāR_2,083.009.1
nāvaḥ samanukarṣadhvaṃ tārayiṣyāma vāhinīmR_2,083.009.2
te tathoktāḥ samutthāya tvaritā rājaśāsanātR_2,083.010.1
pañca nāvāṃ śatāny eva samāninyuḥ samantataḥR_2,083.010.2
anyāḥ svastikavijñeyā mahāghaṇḍā dharā varāḥR_2,083.011.1
śobhamānāḥ patākinyo yuktavātāḥ susaṃhatāḥR_2,083.011.2
tataḥ svastikavijñeyāṃ pāṇḍukambalasaṃvṛtāmR_2,083.012.1
sanandighoṣāṃ kalyāṇīṃ guho nāvam upāharatR_2,083.012.2
tām āruroha bharataḥ śatrughnaś ca mahābalaḥR_2,083.013.1
kausalyā ca sumitrā ca yāś cānyā rājayoṣitaḥR_2,083.013.2
purohitaś ca tat pūrvaṃ gurave brāhmaṇāś ca yeR_2,083.014.1
anantaraṃ rājadārās tathaiva śakaṭāpaṇāḥR_2,083.014.2
āvāsam ādīpayatāṃ tīrthaṃ cāpy avagāhatāmR_2,083.015.1
bhāṇḍāni cādadānānāṃ ghoṣas tridivam aspṛśatR_2,083.015.2
patākinyas tu tā nāvaḥ svayaṃ dāśair adhiṣṭhitāḥR_2,083.016.1
vahantyo janam ārūḍhaṃ tadā saṃpetur āśugāḥR_2,083.016.2
nārīṇām abhipūrṇās tu kāś cit kāś cit tu vājināmR_2,083.017.1
kaś cit tatra vahanti sma yānayugyaṃ mahādhanamR_2,083.017.2
tāḥ sma gatvā paraṃ tīram avaropya ca taṃ janamR_2,083.018.1
nivṛttāḥ kāṇḍacitrāṇi kriyante dāśabandhubhiḥR_2,083.018.2
savaijayantās tu gajā gajārohaiḥ pracoditāḥR_2,083.019.1
tarantaḥ sma prakāśante sadhvajā iva parvatāḥR_2,083.019.2
nāvaś cāruruhus tv anye plavais terus tathāpareR_2,083.020.1
anye kumbhaghaṭais terur anye teruś ca bāhubhiḥR_2,083.020.2
sā puṇyā dhvajinī gaṅgāṃ dāśaiḥ saṃtāritā svayamR_2,083.021.1
maitre muhūrte prayayau prayāgavanam uttamamR_2,083.021.2
āśvāsayitvā ca camūṃ mahātmā niveśayitvā ca yathopajoṣamR_2,083.022.1
draṣṭuṃ bharadvājam ṛṣipravaryam ṛtvig vṛtaḥ san bharataḥ pratastheR_2,083.022.2
bharadvājāśramaṃ dṛṣṭvā krośād eva nararṣabhaḥR_2,084.001.1
balaṃ sarvam avasthāpya jagāma saha mantribhiḥR_2,084.001.2
padbhyām eva hi dharmajño nyastaśastraparicchadaḥR_2,084.002.1
vasāno vāsasī kṣaume purodhāya purohitamR_2,084.002.2
tataḥ saṃdarśane tasya bharadvājasya rāghavaḥR_2,084.003.1
mantriṇas tān avasthāpya jagāmānu purohitamR_2,084.003.2
vasiṣṭham atha dṛṣṭvaiva bharadvājo mahātapāḥR_2,084.004.1
saṃcacālāsanāt tūrṇaṃ śiṣyān arghyam iti bruvanR_2,084.004.2
samāgamya vasiṣṭhena bharatenābhivāditaḥR_2,084.005.1
abudhyata mahātejāḥ sutaṃ daśarathasya tamR_2,084.005.2
tābhyām arghyaṃ ca pādyaṃ ca dattvā paścāt phalāni caR_2,084.006.1
ānupūrvyāc ca dharmajñaḥ papraccha kuśalaṃ kuleR_2,084.006.2
ayodhyāyāṃ bale kośe mitreṣv api ca mantriṣuR_2,084.007.1
jānan daśarathaṃ vṛttaṃ na rājānam udāharatR_2,084.007.2
vasiṣṭho bharataś cainaṃ papracchatur anāmayamR_2,084.008.1
śarīre 'gniṣu vṛkṣeṣu śiṣyeṣu mṛgapakṣiṣuR_2,084.008.2
tatheti ca pratijñāya bharadvājo mahātapāḥR_2,084.009.1
bharataṃ pratyuvācedaṃ rāghavasnehabandhanātR_2,084.009.2
kim ihāgamane kāryaṃ tava rājyaṃ praśāsataḥR_2,084.010.1
etad ācakṣva me sarvaṃ na hi me śudhyate manaḥR_2,084.010.2
suṣuve yama mitraghnaṃ kausalyānandavardhanamR_2,084.011.1
bhrātrā saha sabhāryo yaś ciraṃ pravrājito vanamR_2,084.011.2
niyuktaḥ strīniyuktena pitrā yo 'sau mahāyaśāḥR_2,084.012.1
vanavāsī bhavetīha samāḥ kila caturdaśaR_2,084.012.2
kaccin na tasyāpāpasya pāpaṃ kartum ihecchasiR_2,084.013.1
akaṇṭakaṃ bhoktumanā rājyaṃ tasyānujasya caR_2,084.013.2
evam ukto bharadvājaṃ bharataḥ pratyuvāca haR_2,084.014.1
paryaśru nayano duḥkhād vācā saṃsajjamānayāR_2,084.014.2
hato 'smi yadi mām evaṃ bhagavān api manyateR_2,084.015.1
matto na doṣam āśaṅker naivaṃ mām anuśādhi hiR_2,084.015.2
na caitad iṣṭaṃ mātā me yad avocan madantareR_2,084.016.1
nāham etena tuṣṭaś ca na tad vacanam ādadeR_2,084.016.2
ahaṃ tu taṃ naravyāghram upayātaḥ prasādakaḥR_2,084.017.1
pratinetum ayodhyāṃ ca pādau tasyābhivanditumR_2,084.017.2
tvaṃ mām evaṃgataṃ matvā prasādaṃ kartum arhasiR_2,084.018.1
śaṃsa me bhagavan rāmaḥ kva saṃprati mahīpatiḥR_2,084.018.2
tvayy etat puruṣavyāghra yuktaṃ rāghavavaṃśajeR_2,084.019.1
guruvṛttir damaś caiva sādhūnāṃ cānuyāyitāR_2,084.019.2
jāne caitan manaḥsthaṃ te dṛḍhīkaraṇam astv itiR_2,084.020.1
apṛcchaṃ tvāṃ tavātyarthaṃ kīrtiṃ samabhivardhayanR_2,084.020.2
śvas tu gantāsi taṃ deśaṃ vasādya saha mantribhiḥR_2,084.021.1
etaṃ me kuru suprājña kāmaṃ kāmārthakovidaR_2,084.021.2
tatas tathety evam udāradarśanaḥ pratītarūpo bharato 'bravīd vacaḥR_2,084.022.1
cakāra buddhiṃ ca tadā mahāśrame niśānivāsāya narādhipātmajaḥR_2,084.022.2
kṛtabuddhiṃ nivāsāya tathaiva sa munis tadāR_2,085.001.1
bharataṃ kaikayī putram ātithyena nyamantrayatR_2,085.001.2
abravīd bharatas tv enaṃ nanv idaṃ bhavatā kṛtamR_2,085.002.1
pādyam arghyaṃ tathātithyaṃ vane yad ūpapadyateR_2,085.002.2
athovāca bharadvājo bharataṃ prahasann ivaR_2,085.003.1
jāne tvāṃ prīti saṃyuktaṃ tuṣyes tvaṃ yena kena citR_2,085.003.2
senāyās tu tavaitasyāḥ kartum icchāmi bhojanamR_2,085.004.1
mama pritir yathā rūpā tvam arho manujarṣabhaR_2,085.004.2
kimarthaṃ cāpi nikṣipya dūre balam ihāgataḥR_2,085.005.1
kasmān nehopayāto 'si sabalaḥ puruṣarṣabhaR_2,085.005.2
bharataḥ pratyuvācedaṃ prāñjalis taṃ tapodhanamR_2,085.006.1
sasainyo nopayāto 'smi bhagavan bhagavad bhayātR_2,085.006.2
vāji mukhyā manuṣyāś ca mattāś ca vara vāraṇāḥR_2,085.007.1
pracchādya mahatīṃ bhūmiṃ bhagavann anuyānti māmR_2,085.007.2
te vṛkṣān udakaṃ bhūmim āśrameṣūṭajāṃs tathāR_2,085.008.1
na hiṃsyur iti tenāham eka evāgatas tataḥR_2,085.008.2
ānīyatām itaḥ senety ājñaptaḥ paramarṣiṇāR_2,085.009.1
tathā tu cakre bharataḥ senāyāḥ samupāgamamR_2,085.009.2
agniśālāṃ praviśyātha pītvāpaḥ parimṛjya caR_2,085.010.1
ātithyasya kriyāhetor viśvakarmāṇam āhvayatR_2,085.010.2
āhvaye viśvakarmāṇam ahaṃ tvaṣṭāram eva caR_2,085.011.1
ātithyaṃ kartum icchāmi tatra me saṃvidhīyatāmR_2,085.011.2
prāk srotasaś ca yā nadyaḥ pratyak srotasa eva caR_2,085.012.1
pṛthivyām antarikṣe ca samāyāntv adya sarvaśaḥR_2,085.012.2
anyāḥ sravantu maireyaṃ surām anyāḥ suniṣṭhitāmR_2,085.013.1
aparāś codakaṃ śītam ikṣukāṇḍarasopamamR_2,085.013.2
āhvaye devagandharvān viśvāvasuhahāhuhūnR_2,085.014.1
tathaivāpsaraso devīr gandharvīś cāpi sarvaśaḥR_2,085.014.2
śakraṃ yāś copatiṣṭhanti brahmāṇaṃ yāś ca bhāminīḥR_2,085.015.1
sarvās tumburuṇā sārdham āhvaye saparicchadāḥR_2,085.015.2
vanaṃ kuruṣu yad divyaṃ vāso bhūṣaṇapatravatR_2,085.016.1
divyanārīphalaṃ śaśvat tat kauberam ihaiva tuR_2,085.016.2
iha me bhagavān somo vidhattām annam uttamamR_2,085.017.1
bhakṣyaṃ bhojyaṃ ca coṣyaṃ ca lehyaṃ ca vividhaṃ bahuR_2,085.017.2
vicitrāṇi ca mālyāni pādapapracyutāni caR_2,085.018.1
surādīni ca peyāni māṃsāni vividhāni caR_2,085.018.2
evaṃ samādhinā yuktas tejasāpratimena caR_2,085.019.1
śikṣāsvarasamāyuktaṃ tapasā cābravīn muniḥR_2,085.019.2
manasā dhyāyatas tasya prāṅmukhasya kṛtāñjaleḥR_2,085.020.1
ājagmus tāni sarvāṇi daivatāni pṛthakpṛthakR_2,085.020.2
malayaṃ durduraṃ caiva tataḥ svedanudo 'nilaḥR_2,085.021.1
upaspṛśya vavau yuktyā supriyātmā sukhaḥ śivaḥR_2,085.021.2
tato 'bhyavartanta ghanā divyāḥ kusumavṛṣṭayaḥR_2,085.022.1
devadundubhighoṣaś ca dikṣu sarvāsu śuśruveR_2,085.022.2
pravavuś cottamā vātā nanṛtuś cāpsarogaṇāḥR_2,085.023.1
prajagur devagandharvā vīṇā pramumucuḥ svarānR_2,085.023.2
sa śabdo dyāṃ ca bhūmiṃ ca prāṇināṃ śravaṇāni caR_2,085.024.1
viveśoccāritaḥ ślakṣṇaḥ samo layaguṇānvitaḥR_2,085.024.2
tasminn uparate śabde divye śrotrasukhe nṛṇāmR_2,085.025.1
dadarśa bhārataṃ sainyaṃ vidhānaṃ viśvakarmaṇaḥR_2,085.025.2
babhūva hi samā bhūmiḥ samantāt pañcayojanamR_2,085.026.1
śādvalair bahubhiś channā nīlavaidūryasaṃnibhaiḥR_2,085.026.2
tasmin bilvāḥ kapitthāś ca panasā bījapūrakāḥR_2,085.027.1
āmalakyo babhūvuś ca cūtāś ca phalabhūṣaṇāḥR_2,085.027.2
uttarebhyaḥ kurubhyaś ca vanaṃ divyopabhogavatR_2,085.028.1
ājagāma nadī divyā tīrajair bahubhir vṛtāR_2,085.028.2
catuḥśālāni śubhrāṇi śālāś ca gajavājināmR_2,085.029.1
harmyaprāsādasaṃghātās toraṇāni śubhāni caR_2,085.029.2
sitameghanibhaṃ cāpi rājaveśma sutoraṇamR_2,085.030.1
śuklamālyakṛtākāraṃ divyagandhasamukṣitamR_2,085.030.2
caturasram asaṃbādhaṃ śayanāsanayānavatR_2,085.031.1
divyaiḥ sarvarasair yuktaṃ divyabhojanavastravatR_2,085.031.2
upakalpita sarvānnaṃ dhautanirmalabhājanamR_2,085.032.1
kḷptasarvāsanaṃ śrīmat svāstīrṇaśayanottamamR_2,085.032.2
praviveśa mahābāhur anujñāto maharṣiṇāR_2,085.033.1
veśma tad ratnasaṃpūrṇaṃ bharataḥ kaikayīsutaḥR_2,085.033.2
anujagmuś ca taṃ sarve mantriṇaḥ sapurohitāḥR_2,085.034.1
babhūvuś ca mudā yuktā taṃ dṛṣṭvā veśma saṃvidhimR_2,085.034.2
tatra rājāsanaṃ divyaṃ vyajanaṃ chatram eva caR_2,085.035.1
bharato mantribhiḥ sārdham abhyavartata rājavatR_2,085.035.2
āsanaṃ pūjayām āsa rāmāyābhipraṇamya caR_2,085.036.1
vālavyajanam ādāya nyaṣīdat sacivāsaneR_2,085.036.2
ānupūrvyān niṣeduś ca sarve mantrapurohitāḥR_2,085.037.1
tataḥ senāpatiḥ paścāt praśāstā ca niṣedatuḥR_2,085.037.2
tatas tatra muhūrtena nadyaḥ pāyasakardamāḥR_2,085.038.1
upātiṣṭhanta bharataṃ bharadvājasya śāsanatR_2,085.038.2
tāsām ubhayataḥ kūlaṃ pāṇḍumṛttikalepanāḥR_2,085.039.1
ramyāś cāvasathā divyā brahmaṇas tu prasādajāḥR_2,085.039.2
tenaiva ca muhūrtena divyābharaṇabhūṣitāḥR_2,085.040.1
āgur viṃśatisāhasrā brahmaṇā prahitāḥ striyaḥR_2,085.040.2
suvarṇamaṇimuktena pravālena ca śobhitāḥR_2,085.041.1
āgur viṃśatisāhasrāḥ kuberaprahitāḥ striyaḥR_2,085.041.2
yābhir gṛhītaḥ puruṣaḥ sonmāda iva lakṣyateR_2,085.042.1
āgur viṃśatisāhasrā nandanād apsarogaṇāḥR_2,085.042.2
nāradas tumburur gopaḥ parvataḥ sūryavarcasaḥR_2,085.043.1
ete gandharvarājāno bharatasyāgrato jaguḥR_2,085.043.2
alambusā miśrakeśī puṇḍarīkātha vāmanāR_2,085.044.1
upānṛtyaṃs tu bharataṃ bharadvājasya śāsanātR_2,085.044.2
yāni mālyāni deveṣu yāni caitrarathe vaneR_2,085.045.1
prayāge tāny adṛśyanta bharadvājasya śāsanātR_2,085.045.2
bilvā mārdaṅgikā āsañ śamyā grāhā bibhītakāḥR_2,085.046.1
aśvatthā nartakāś cāsan bharadvājasya tejasāR_2,085.046.2
tataḥ saralatālāś ca tilakā naktamālakāḥR_2,085.047.1
prahṛṣṭās tatra saṃpetuḥ kubjābhūtātha vāmanāḥR_2,085.047.2
śiṃśapāmalakī jambūr yāś cānyāḥ kānane latāḥR_2,085.048.1
pramadā vigrahaṃ kṛtvā bharadvājāśrame 'vasanR_2,085.048.2
surāṃ surāpāḥ pibata pāyasaṃ ca bubhukśitāḥR_2,085.049.1
māṃsani ca sumedhyāni bhakṣyantāṃ yāvad icchathaR_2,085.049.2
utsādya snāpayanti sma nadītīreṣu valguṣuR_2,085.050.1
apy ekam ekaṃ puruṣaṃ pramadāḥ satpa cāṣṭa caR_2,085.050.2
saṃvahantyaḥ samāpetur nāryo ruciralocanāḥR_2,085.051.1
parimṛjya tathānyonyaṃ pāyayanti varāṅganāḥR_2,085.051.2
ikṣūṃś ca madhujālāṃś ca bhojayanti sma vāhanānR_2,085.052.1
ikṣvākuvarayodhānāṃ codayanto mahābalāḥR_2,085.052.2
nāśvabandho 'śvam ājānān na gajaṃ kuñjaragrahaḥR_2,085.053.1
mattapramattamuditā camūḥ sā tatra saṃbabhauR_2,085.053.2
tarpitā sarvakāmais te raktacandanarūṣitāḥR_2,085.054.1
apsarogaṇasaṃyuktāḥ sainyā vācam udairayanR_2,085.054.2
naivāyodhyāṃ gamiṣyāmo na gamiṣyāma daṇḍakānR_2,085.055.1
kuśalaṃ bharatasyāstu rāmasyāstu tathā sukhamR_2,085.055.2
iti pādātayodhāś ca hastyaśvārohabandhakāḥR_2,085.056.1
anāthās taṃ vidhiṃ labdhvā vācam etām udairayanR_2,085.056.2
saṃprahṛṣṭā vinedus te narās tatra sahasraśaḥR_2,085.057.1
bharatasyānuyātāraḥ svarge 'yam iti cābruvanR_2,085.057.2
tato bhuktavatāṃ teṣāṃ tad annam amṛtopamamR_2,085.058.1
divyān udvīkṣya bhakṣyāṃs tān abhavad bhakṣaṇe matiḥR_2,085.058.2
preṣyāś ceṭyaś ca vadhvaś ca balasthāś cāpi sarvaśaḥR_2,085.059.1
babhūvus te bhṛśaṃ tṛptāḥ sarve cāhatavāsasaḥR_2,085.059.2
kuñjarāś ca kharoṣṭraś ca go'śvāś ca mṛgapakṣiṇaḥR_2,085.060.1
babhūvuḥ subhṛtās tatra nānyo hy anyam akalpayatR_2,085.060.2
nāśuklavāsās tatrāsīt kṣudhito malino 'pi vāR_2,085.061.1
rajasā dhvastakeśo vā naraḥ kaś cid adṛśyataR_2,085.061.2
ājaiś cāpi ca vārāhair niṣṭhānavarasaṃcayaiḥR_2,085.062.1
phalaniryūhasaṃsiddhaiḥ sūpair gandharasānvitaiḥR_2,085.062.2
puṣpadhvajavatīḥ pūrṇāḥ śuklasyānnasya cābhitaḥR_2,085.063.1
dadṛśur vismitās tatra narā lauhīḥ sahasraśaḥR_2,085.063.2
babhūvur vanapārśveṣu kūpāḥ pāyasakardamāḥR_2,085.064.1
tāś ca kāmadughā gāvo drumāś cāsan madhuścyutaḥR_2,085.064.2
vāpyo maireyapūrṇāś ca mṛṣṭamāṃsacayair vṛtāḥR_2,085.065.1
prataptapiṭharaiś cāpi mārgamāyūrakaukkuṭaiḥR_2,085.065.2
sthālyaḥ kumbhyaḥ karambhyaś ca dadhipūrṇāḥ susaṃskṛtāḥR_2,085.066.1
yauvanasthasya gaurasya kapitthasya sugandhinaḥR_2,085.066.2
hradāḥ pūrṇā rasālasya dadhnaḥ śvetasya cāpareR_2,085.067.1
babhūvuḥ pāyasasyānte śarkarāyāś ca saṃcayāḥR_2,085.067.2
kalkāṃś cūrṇakaṣāyāṃś ca snānāni vividhāni caR_2,085.068.1
dadṛśur bhājanasthāni tīrtheṣu saritāṃ narāḥR_2,085.068.2
śuklān aṃśumataś cāpi dantadhāvanasaṃcayānR_2,085.069.1
śuklāṃś candanakalkāṃś ca samudgeṣv avatiṣṭhataḥR_2,085.069.2
darpaṇān parimṛṣṭāṃś ca vāsasāṃ cāpi saṃcayānR_2,085.070.1
pādukopānahāṃ caiva yugmān yatra sahasraśaḥR_2,085.070.2
āñjanīḥ kaṅkatān kūrcāṃś chatrāṇi ca dhanūṃṣi caR_2,085.071.1
marmatrāṇāni citrāṇi śayanāny āsanāni caR_2,085.071.2
pratipānahradān pūrṇān kharoṣṭragajavājināmR_2,085.072.1
avagāhya sutīrthāṃś ca hradān sotpala puṣkarānR_2,085.072.2
nīlavaidūryavarṇāṃś ca mṛdūn yavasasaṃcayānR_2,085.073.1
nirvāpārthaṃ paśūnāṃ te dadṛśus tatra sarvaśaḥR_2,085.073.2
vyasmayanta manuṣyās te svapnakalpaṃ tad adbhutamR_2,085.074.1
dṛṣṭvātithyaṃ kṛtaṃ tādṛg bharatasya maharṣiṇāR_2,085.074.2
ity evaṃ ramamāṇānāṃ devānām iva nandaneR_2,085.075.1
bharadvājāśrame ramye sā rātrir vyatyavartataR_2,085.075.2
pratijagmuś ca tā nadyo gandharvāś ca yathāgatamR_2,085.076.1
bharadvājam anujñāpya tāś ca sarvā varāṅganāḥR_2,085.076.2
tathaiva mattā madirotkaṭā narās tathaiva divyāgurucandanokṣitāḥR_2,085.077.1
tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥR_2,085.077.2
tatas tāṃ rajanīm uṣya bharataḥ saparicchadaḥR_2,086.001.1
kṛtātithyo bharadvājaṃ kāmād abhijagāma haR_2,086.001.2
tam ṛṣiḥ puruṣavyāghraṃ prekṣya prāñjalim āgatamR_2,086.002.1
hutāgnihotro bharataṃ bharadvājo 'bhyabhāṣataR_2,086.002.2
kaccid atra sukhā rātris tavāsmadviṣaye gatāR_2,086.003.1
samagras te janaḥ kaccid ātithye śaṃsa me 'naghaR_2,086.003.2
tam uvācāñjaliṃ kṛtvā bharato 'bhipraṇamya caR_2,086.004.1
āśramād abhiniṣkrantam ṛṣim uttama tejasaṃR_2,086.004.2
sukhoṣito 'smi bhagavan samagrabalavāhanaḥR_2,086.005.1
tarpitaḥ sarvakāmaiś ca sāmātyo balavat tvayāR_2,086.005.2
apetaklamasaṃtāpāḥ subhakṣyāḥ supratiśrayāḥR_2,086.006.1
api preṣyān upādāya sarve sma susukhoṣitāḥR_2,086.006.2
āmantraye 'haṃ bhagavan kāmaṃ tvām ṛṣisattamaR_2,086.007.1
samīpaṃ prasthitaṃ bhrātur maireṇekṣasva cakṣuṣāR_2,086.007.2
āśramaṃ tasya dharmajña dhārmikasya mahātmanaḥR_2,086.008.1
ācakṣva katamo mārgaḥ kiyān iti ca śaṃsa meR_2,086.008.2
iti pṛṣṭas tu bharataṃ bhrātṛdarśanalālasaṃR_2,086.009.1
pratyuvāca mahātejā bharadvājo mahātapāḥR_2,086.009.2
bharatārdhatṛtīyeṣu yojaneṣv ajane vaneR_2,086.010.1
citrakūṭo giris tatra ramyanirdarakānanaḥR_2,086.010.2
uttaraṃ pārśvam āsādya tasya mandākinī nadīR_2,086.011.1
puṣpitadrumasaṃchannā ramyapuṣpitakānanāR_2,086.011.2
anantaraṃ tat saritaś citrakūṭaś ca parvataḥR_2,086.012.1
tato parṇakuṭī tāta tatra tau vasato dhruvamR_2,086.012.2
gajavājirathākīrṇāṃ vāhinīṃ vāhinīpateR_2,086.013.1
vāhayasva mahābhāga tato drakṣyasi rāghavamR_2,086.013.2
prayāṇam iti ca śrutvā rājarājasya yoṣitaḥR_2,086.014.1
hitvā yānāni yānārhā brāhmaṇaṃ paryavārayanR_2,086.014.2
vepamānā kṛśā dīnā saha devyā sumantriyāR_2,086.015.1
kausalyā tatra jagrāha karābhyāṃ caraṇau muneḥR_2,086.015.2
asamṛddhena kāmena sarvalokasya garhitāR_2,086.016.1
kaikeyī tasya jagrāha caraṇau savyapatrapāR_2,086.016.2
taṃ pradakṣiṇam āgamya bhagavantaṃ mahāmunimR_2,086.017.1
adūrād bharatasyaiva tasthau dīnamanās tadāR_2,086.017.2
tataḥ papraccha bharataṃ bharadvājo dṛḍhavrataḥR_2,086.018.1
viśeṣaṃ jñātum icchāmi mātṝṇāṃ tava rāghavaR_2,086.018.2
evam uktas tu bharato bharadvājena dhārmikaḥR_2,086.019.1
uvāca prāñjalir bhūtvā vākyaṃ vacanakovidaḥR_2,086.019.2
yām imāṃ bhagavan dīnāṃ śokān aśanakarśitāmR_2,086.020.1
pitur hi mahiṣīṃ devīṃ devatām iva paśyasiR_2,086.020.2
eṣā taṃ puruṣavyāghraṃ siṃhavikrāntagāminamR_2,086.021.1
kausalyā suṣuve rāmaṃ dhātāram aditir yathāR_2,086.021.2
asyā vāmabhujaṃ śliṣṭā yaiṣā tiṣṭhati durmanāḥR_2,086.022.1
karṇikārasya śākheva śīrṇapuṣpā vanāntareR_2,086.022.2
etasyās tau sutau devyāḥ kumārau devavarṇinauR_2,086.023.1
ubhau lakṣmaṇaśatrughnau vīrau satyaparākramauR_2,086.023.2
yasyāḥ kṛte naravyāghrau jīvanāśam ito gatauR_2,086.024.1
rājā putravihīnaś ca svargaṃ daśaratho gataḥR_2,086.024.2
mamaitāṃ mātaraṃ viddhi nṛśaṃsāṃ pāpaniścayāmR_2,086.025.1
yatomūlaṃ hi paśyāmi vyasanaṃ mahad ātmanaḥR_2,086.025.2
ity uktvā naraśārdūlo bāṣpagadgadayā girāR_2,086.026.1
sa niśaśvāsa tāmrākṣo kruddho nāga ivāsakṛtR_2,086.026.2
bharadvājo maharṣis taṃ bruvantaṃ bharataṃ tadāR_2,086.027.1
pratyuvāca mahābuddhir idaṃ vacanam arthavatR_2,086.027.2
na doṣeṇāvagantavyā kaikeyī bharata tvayāR_2,086.028.1
rāmapravrājanaṃ hy etat sukhodarkaṃ bhaviṣyatiR_2,086.028.2
abhivādya tu saṃsiddhaḥ kṛtvā cainaṃ pradakṣiṇamR_2,086.029.1
āmantrya bharataḥ sainyaṃ yujyatām ity acodayatR_2,086.029.2
tato vājirathān yuktvā divyān hemapariṣkritānR_2,086.030.1
adhyārohat prayāṇārthī bahūn bahuvidho janaḥR_2,086.030.2
gajakanyāgajāś caiva hemakakṣyāḥ patākinaḥR_2,086.031.1
jīmūtā iva gharmānte saghoṣāḥ saṃpratasthireR_2,086.031.2
vividhāny api yānāni mahāni ca laghūni caR_2,086.032.1
prayayuḥ sumahārhāṇi pādair eva padātayaḥR_2,086.032.2
atha yānapravekais tu kausalyāpramukhāḥ striyaḥR_2,086.033.1
rāmadarśanakāṅkṣiṇyaḥ prayayur muditās tadāR_2,086.033.2
sa cārkataruṇābhāsāṃ niyuktāṃ śibikāṃ śubhāmR_2,086.034.1
āsthāya prayayau śrīmān bharataḥ saparicchadaḥR_2,086.034.2
dakṣiṇāṃ diśam āvṛtya mahāmegha ivotthitaḥR_2,086.035.1
vanāni tu vyatikramya juṣṭāni mṛgapakṣibhiḥR_2,086.035.2
sā saṃprahṛṣṭadvipavājiyodhā vitrāsayantī mṛgapakṣisaṃghānR_2,086.036.1
mahad vanaṃ tat pravigāhamānā rarāja senā bharatasya tatraR_2,086.036.2
tayā mahatyā yāyinyā dhvajinyā vanavāsinaḥR_2,087.001.1
arditā yūthapā mattāḥ sayūthāḥ saṃpradudruvuḥR_2,087.001.2
ṛkṣāḥ pṛṣatasaṃghāś ca ruravaś ca samantataḥR_2,087.002.1
dṛśyante vanarājīṣu giriṣv api nadīṣu caR_2,087.002.2
sa saṃpratasthe dharmātmā prīto daśarathātmajaḥR_2,087.003.1
vṛto mahatyā nādinyā senayā caturaṅgayāR_2,087.003.2
sāgaraughanibhā senā bharatasya mahātmanaḥR_2,087.004.1
mahīṃ saṃchādayām āsa prāvṛṣi dyām ivāmbudaḥR_2,087.004.2
turaṃgaughair avatatā vāraṇaiś ca mahājavaiḥR_2,087.005.1
anālakṣyā ciraṃ kālaṃ tasmin kāle babhūva bhūḥR_2,087.005.2
sa yātvā dūram adhvānaṃ supariśrānta vāhanaḥR_2,087.006.1
uvāca bharataḥ śrīmān vasiṣṭhaṃ mantriṇāṃ varamR_2,087.006.2
yādṛśaṃ lakṣyate rūpaṃ yathā caiva śrutaṃ mayāR_2,087.007.1
vyaktaṃ prāptāḥ sma taṃ deśaṃ bharadvājo yam abravītR_2,087.007.2
ayaṃ giriś citrakūṭas tathā mandākinī nadīR_2,087.008.1
etat prakāśate dūrān nīlameghanibhaṃ vanamR_2,087.008.2
gireḥ sānūni ramyāṇi citrakūṭasya saṃpratiR_2,087.009.1
vāraṇair avamṛdyante māmakaiḥ parvatopamaiḥR_2,087.009.2
muñcanti kusumāny ete nagāḥ parvatasānuṣuR_2,087.010.1
nīlā ivātapāpāye toyaṃ toyadharā ghanāḥR_2,087.010.2
kinnarācaritoddeśaṃ paśya śatrughna parvatamR_2,087.011.1
hayaiḥ samantād ākīrṇaṃ makarair iva sāgaramR_2,087.011.2
ete mṛgagaṇā bhānti śīghravegāḥ pracoditāḥR_2,087.012.1
vāyupraviddhāḥ śaradi megharājya ivāmbareR_2,087.012.2
kurvanti kusumāpīḍāñ śiraḥsu surabhīn amīR_2,087.013.1
meghaprakāśaiḥ phalakair dākṣiṇātyā yathā narāḥR_2,087.013.2
niṣkūjam iva bhūtvedaṃ vanaṃ ghorapradarśanamR_2,087.014.1
ayodhyeva janākīrṇā saṃprati pratibhāti māR_2,087.014.2
khurair udīrito reṇur divaṃ pracchādya tiṣṭhatiR_2,087.015.1
taṃ vahaty anilaḥ śīghraṃ kurvann iva mama priyamR_2,087.015.2
syandanāṃs turagopetān sūtamukhyair adhiṣṭhitānR_2,087.016.1
etān saṃpatataḥ śīghraṃ paśya śatrughna kānaneR_2,087.016.2
etān vitrāsitān paśya barhiṇaḥ priyadarśanānR_2,087.017.1
etam āviśataḥ śailam adhivāsaṃ patatriṇāmR_2,087.017.2
atimātram ayaṃ deśo manojñaḥ pratibhāti māR_2,087.018.1
tāpasānāṃ nivāso 'yaṃ vyaktaṃ svargapatho yathāR_2,087.018.2
mṛgā mṛgībhiḥ sahitā bahavaḥ pṛṣatā vaneR_2,087.019.1
manojña rūpā lakṣyante kusumair iva citritaḥR_2,087.019.2
sādhu sainyāḥ pratiṣṭhantāṃ vicinvantu ca kānanamR_2,087.020.1
yathā tau puruṣavyāghrau dṛśyete rāmalakṣmaṇauR_2,087.020.2
bharatasya vacaḥ śrutvā puruṣāḥ śastrapāṇayaḥR_2,087.021.1
viviśus tad vanaṃ śūrā dhūmaṃ ca dadṛśus tataḥR_2,087.021.2
te samālokya dhūmāgram ūcur bharatam āgatāḥR_2,087.022.1
nāmanuṣye bhavaty agnir vyaktam atraiva rāghavauR_2,087.022.2
atha nātra naravyāghrau rājaputrau paraṃtapauR_2,087.023.1
anye rāmopamāḥ santi vyaktam atra tapasvinaḥR_2,087.023.2
tac chrutvā bharatas teṣāṃ vacanaṃ sādhu saṃmatamR_2,087.024.1
sainyān uvāca sarvāṃs tān amitrabalamardanaḥR_2,087.024.2
yat tā bhavantas tiṣṭhantu neto gantavyam agrataḥR_2,087.025.1
aham eva gamiṣyāmi sumantro gurur eva caR_2,087.025.2
evam uktās tataḥ sarve tatra tasthuḥ samantataḥR_2,087.026.1
bharato yatra dhūmāgraṃ tatra dṛṣṭiṃ samādadhatR_2,087.026.2
vyavasthitā yā bharatena sā camūr nirīkṣamāṇāpi ca dhūmam agrataḥR_2,087.027.1
babhūva hṛṣṭā nacireṇa jānatī priyasya rāmasya samāgamaṃ tadāR_2,087.027.2
dīrghakāloṣitas tasmin girau girivanapriyaḥR_2,088.001.1
videhyāḥ priyamākāṅkṣan svaṃ ca cittaṃ vilobhayanR_2,088.001.2
atha dāśarathiś citraṃ citrakūṭam adarśayatR_2,088.002.1
bhāryām amarasaṃkāśaḥ śacīm iva puraṃdaraḥR_2,088.002.2
na rājyād bhraṃśanaṃ bhadre na suhṛdbhir vinābhavaḥR_2,088.003.1
mano me bādhate dṛṣṭvā ramaṇīyam imaṃ girimR_2,088.003.2
paśyemam acalaṃ bhadre nānādvijagaṇāyutamR_2,088.004.1
śikharaiḥ kham ivodviddhair dhātumadbhir vibhūṣitamR_2,088.004.2
ke cid rajatasaṃkāśāḥ ke cit kṣatajasaṃnibhāḥR_2,088.005.1
pītamāñjiṣṭhavarṇāś ca ke cin maṇivaraprabhāḥR_2,088.005.2
puṣyārkaketukābhāś ca ke cij jyotī rasaprabhāḥR_2,088.006.1
virājante 'calendrasya deśā dhātuvibhūṣitāḥR_2,088.006.2
nānāmṛgagaṇadvīpitarakṣvṛkṣagaṇair vṛtaḥR_2,088.007.1
aduṣṭair bhāty ayaṃ śailo bahupakṣisamākulaḥR_2,088.007.2
āmrajambvasanair lodhraiḥ priyālaiḥ panasair dhavaiḥR_2,088.008.1
aṅkolair bhavyatiniśair bilvatindukaveṇubhiḥR_2,088.008.2
kāśmaryariṣṭavaraṇair madhūkais tilakais tathāR_2,088.009.1
badaryāmalakair nīpair vetradhanvanabījakaiḥR_2,088.009.2
puṣpavadbhiḥ phalopetaiś chāyāvadbhir manoramaiḥR_2,088.010.1
evamādibhir ākīrṇaḥ śriyaṃ puṣyaty ayaṃ giriḥR_2,088.010.2
śailaprastheṣu ramyeṣu paśyemān kāmaharṣaṇānR_2,088.011.1
kinnarān dvaṃdvaśo bhadre ramamāṇān manasvinaḥR_2,088.011.2
śākhāvasaktān khaḍgāṃś ca pravarāṇy ambarāṇi caR_2,088.012.1
paśya vidyādharastrīṇāṃ krīḍed deśān manoramānR_2,088.012.2
jalaprapātair udbhedair niṣyandaiś ca kva cit kva citR_2,088.013.1
sravadbhir bhāty ayaṃ śailaḥ sravan mada iva dvipaḥR_2,088.013.2
guhāsamīraṇo gandhān nānāpuṣpabhavān vahanR_2,088.014.1
ghrāṇatarpaṇam abhyetya kaṃ naraṃ na praharṣayetR_2,088.014.2
yadīha śarado 'nekās tvayā sārdham aninditeR_2,088.015.1
lakṣmaṇena ca vatsyāmi na māṃ śokaḥ pradhakṣyatiR_2,088.015.2
bahupuṣpaphale ramye nānādvijagaṇāyuteR_2,088.016.1
vicitraśikhare hy asmin ratavān asmi bhāminiR_2,088.016.2
anena vanavāsena mayā prāptaṃ phaladvayamR_2,088.017.1
pituś cānṛṇatā dharme bharatasya priyaṃ tathāR_2,088.017.2
vaidehi ramase kaccic citrakūṭe mayā sahaR_2,088.018.1
paśyantī vividhān bhāvān manovākkāyasaṃyatānR_2,088.018.2
idam evāmṛtaṃ prāhū rājñāṃ rājarṣayaḥ pareR_2,088.019.1
vanavāsaṃ bhavārthāya pretya me prapitāmahāḥR_2,088.019.2
śilāḥ śailasya śobhante viśālāḥ śataśo 'bhitaḥR_2,088.020.1
bahulā bahulair varṇair nīlapītasitāruṇaiḥR_2,088.020.2
niśi bhānty acalendrasya hutāśanaśikhā ivaR_2,088.021.1
oṣadhyaḥ svaprabhā lakṣmyā bhrājamānāḥ sahasraśaḥR_2,088.021.2
ke cit kṣayanibhā deśāḥ ke cid udyānasaṃnibhāḥR_2,088.022.1
ke cid ekaśilā bhānti parvatasyāsya bhāminiR_2,088.022.2
bhittveva vasudhāṃ bhāti citrakūṭaḥ samutthitaḥR_2,088.023.1
citrakūṭasya kūṭo 'sau dṛśyate sarvataḥ śivaḥR_2,088.023.2
kuṣṭhapuṃnāgatagarabhūrjapatrottaracchadānR_2,088.024.1
kāmināṃ svāstarān paśya kuśeśayadalāyutānR_2,088.024.2
mṛditāś cāpaviddhāś ca dṛśyante kamalasrajaḥR_2,088.025.1
kāmibhir vanite paśya phalāni vividhāni caR_2,088.025.2
vasvaukasārāṃ nalinīm atyetīvottarān kurūnR_2,088.026.1
parvataś citrakūṭo 'sau bahumūlaphalodakaḥR_2,088.026.2
imaṃ tu kālaṃ vanite vijahrivāṃs tvayā ca sīte saha lakṣmaṇena caR_2,088.027.1
ratiṃ prapatsye kuladharmavardhinīṃ satāṃ pathi svair niyamaiḥ paraiḥ sthitaḥR_2,088.027.2
atha śailād viniṣkramya maithilīṃ kosaleśvaraḥR_2,089.001.1
adarśayac chubhajalāṃ ramyāṃ mandākinīṃ nadīmR_2,089.001.2
abravīc ca varārohāṃ cārucandranibhānanāmR_2,089.002.1
videharājasya sutāṃ rāmo rājīvalocanaḥR_2,089.002.2
vicitrapulināṃ ramyāṃ haṃsasārasasevitāmR_2,089.003.1
kusumair upasaṃpannāṃ paśya mandākinīṃ nadīmR_2,089.003.2
nānāvidhais tīraruhair vṛtāṃ puṣpaphaladrumaiḥR_2,089.004.1
rājantīṃ rājarājasya nalinīm iva sarvataḥR_2,089.004.2
mṛgayūthanipītāni kaluṣāmbhāṃsi sāmpratamR_2,089.005.1
tīrthāni ramaṇīyāni ratiṃ saṃjanayanti meR_2,089.005.2
jaṭājinadharāḥ kāle valkalottaravāsasaḥR_2,089.006.1
ṛṣayas tv avagāhante nadīṃ mandākinīṃ priyeR_2,089.006.2
ādityam upatiṣṭhante niyamād ūrdhvabāhavaḥR_2,089.007.1
ete 'pare viśālākṣi munayaḥ saṃśitavratāḥR_2,089.007.2
mārutoddhūta śikharaiḥ pranṛtta iva parvataḥR_2,089.008.1
pādapaiḥ patrapuṣpāṇi sṛjadbhir abhito nadīmR_2,089.008.2
kaccin maṇinikāśodāṃ kaccit pulinaśālinīmR_2,089.009.1
kaccit siddhajanākīrṇāṃ paśya mandākinīṃ nadīmR_2,089.009.2
nirdhūtān vāyunā paśya vitatān puṣpasaṃcayānR_2,089.010.1
poplūyamānān aparān paśya tvaṃ jalamadhyagānR_2,089.010.2
tāṃś cātivalgu vacaso rathāṅgāhvayanā dvijāḥR_2,089.011.1
adhirohanti kalyāṇi niṣkūjantaḥ śubhā giraḥR_2,089.011.2
darśanaṃ citrakūṭasya mandākinyāś ca śobhaneR_2,089.012.1
adhikaṃ puravāsāc ca manye ca tava darśanātR_2,089.012.2
vidhūtakaluṣaiḥ siddhais tapodamaśamānvitaiḥR_2,089.013.1
nityavikṣobhita jalāṃ vihāhasva mayā sahaR_2,089.013.2
sakhīvac ca vigāhasva sīte mandakinīm imāmR_2,089.014.1
kamalāny avamajjantī puṣkarāṇi ca bhāminiR_2,089.014.2
tvaṃ paurajanavad vyālān ayodhyām iva parvatamR_2,089.015.1
manyasva vanite nityaṃ sarayūvad imāṃ nadīmR_2,089.015.2
lakṣmaṇaś caiva dharmātmā mannideśe vyavasthitaḥR_2,089.016.1
tvaṃ cānukūlā vaidehi prītiṃ janayatho mamaR_2,089.016.2
upaspṛśaṃs triṣavaṇaṃ madhumūlaphalāśanaḥR_2,089.017.1
nāyodhyāyai na rājyāya spṛhaye 'dya tvayā sahaR_2,089.017.2
imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥR_2,089.018.1
supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhīR_2,089.018.2
itīva rāmo bahusaṃgataṃ vacaḥ priyā sahāyaḥ saritaṃ prati bruvanR_2,089.019.1
cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥR_2,089.019.2
tathā tatrāsatas tasya bharatasyopayāyinaḥR_2,090.001.1
sainya reṇuś ca śabdaś ca prādurāstāṃ nabhaḥ spṛśauR_2,090.001.2
etasminn antare trastāḥ śabdena mahatā tataḥR_2,090.002.1
arditā yūthapā mattāḥ sayūthā dudruvur diśaḥR_2,090.002.2
sa taṃ sainyasamudbhūtaṃ śabdaṃ śuśrava rāghavaḥR_2,090.003.1
tāṃś ca vipradrutān sarvān yūthapān anvavaikṣataR_2,090.003.2
tāṃś ca vidravato dṛṣṭvā taṃ ca śrutvā sa niḥsvanamR_2,090.004.1
uvāca rāmaḥ saumitriṃ lakṣmaṇaṃ dīptatejasaṃR_2,090.004.2
hanta lakṣmaṇa paśyeha sumitrā suprajās tvayāR_2,090.005.1
bhīmastanitagambhīras tumulaḥ śrūyate svanaḥR_2,090.005.2
anyad vā śvāpadaṃ kiṃ cit saumitre jñātum arhasiR_2,090.006.1
sarvam etad yathātattvam acirāj jñātum arhasiR_2,090.006.2
sa lakṣmaṇaḥ saṃtvaritaḥ sālam āruhya puṣpitamR_2,090.007.1
prekṣamāṇo diśaḥ sarvāḥ pūrvāṃ diśam avaikṣataR_2,090.007.2
udaṅmukhaḥ prekṣamāṇo dadarśa mahatīṃ camūmR_2,090.008.1
rathāśvagajasaṃbādhāṃ yattair yuktāṃ padātibhiḥR_2,090.008.2
tām aśvagajasaṃpūrṇāṃ rathadhvajavibhūṣitāmR_2,090.009.1
śaśaṃsa senāṃ rāmāya vacanaṃ cedam abravītR_2,090.009.2
agniṃ saṃśamayatv āryaḥ sītā ca bhajatāṃ guhāmR_2,090.010.1
sajyaṃ kuruṣva cāpaṃ ca śarāṃś ca kavacaṃ tathāR_2,090.010.2
taṃ rāmaḥ puruṣavyāghro lakṣmaṇaṃ pratyuvāca haR_2,090.011.1
aṅgāvekṣasva saumitre kasyaitāṃ manyase camūmR_2,090.011.2
evam ukktas tu rāmeṇa lakṣmāṇo vākyam abravītR_2,090.012.1
didhakṣann iva tāṃ senāṃ ruṣitaḥ pāvako yathāR_2,090.012.2
saṃpannaṃ rājyam icchaṃs tu vyaktaṃ prāpyābhiṣecanamR_2,090.013.1
āvāṃ hantuṃ samabhyeti kaikeyyā bharataḥ sutaḥR_2,090.013.2
eṣa vai sumahāñ śrīmān viṭapī saṃprakāśateR_2,090.014.1
virājaty udgataskandhaḥ kovidāra dhvajo ratheR_2,090.014.2
bhajanty ete yathākāmam aśvān āruhya śīghragānR_2,090.015.1
ete bhrājanti saṃhṛṣṭā gajān āruhya sādinaḥR_2,090.015.2
atha vehaiva tiṣṭhāvaḥ saṃnaddhāv udyatāyudhauR_2,090.016.1
api nau vaśam āgacchet kovidāradhvajo raṇeR_2,090.016.2
api drakṣyāmi bharataṃ yatkṛte vyasanaṃ mahatR_2,090.017.1
tvayā rāghava saṃprāptaṃ sītayā ca mayā tathāR_2,090.017.2
yannimittaṃ bhavān rājyāc cyuto rāghava śāśvatīmR_2,090.018.1
saṃprāpto 'yam arir vīra bharato vadhya eva meR_2,090.018.2
pūrvāpakāriṇāṃ tyāge na hy adharmo vidhīyateR_2,090.019.1
etasmin nihate kṛtsnām anuśādhi vasuṃdharāmR_2,090.019.2
adya putraṃ hataṃ saṃkhye kaikeyī rājyakāmukāR_2,090.020.1
mayā paśyet suduḥkhārtā hastibhagnam iva drumamR_2,090.020.2
kaikeyīṃ ca vadhiṣyāmi sānubandhāṃ sabāndhavāmR_2,090.021.1
kaluṣeṇādya mahatā medinī parimucyatāmR_2,090.021.2
adyemaṃ saṃyataṃ krodham asatkāraṃ ca mānadaR_2,090.022.1
mokṣyāmi śatrusainyeṣu kakṣeṣv iva hutāśanamR_2,090.022.2
adyaitac citrakūṭasya kānanaṃ niśitaiḥ śaraiḥR_2,090.023.1
bhindañ śatruśarīrāṇi kariṣye śoṇitokṣitamR_2,090.023.2
śarair nirbhinnahṛdayān kuñjarāṃs turagāṃs tathāR_2,090.024.1
śvāpadāḥ parikarṣantu narāś ca nihatān mayāR_2,090.024.2
śarāṇāṃ dhanuṣaś cāham anṛṇo 'smi mahāvaneR_2,090.025.1
sasainyaṃ bharataṃ hatvā bhaviṣyāmi na saṃśayaḥR_2,090.025.2
susaṃrabdhaṃ tu saumitriṃ lakṣmaṇaṃ krodhamūrchitamR_2,091.001.1
rāmas tu parisāntvyātha vacanaṃ cedam abravītR_2,091.001.2
kim atra dhanuṣā kāryam asinā vā sacarmaṇāR_2,091.002.1
maheṣvāse mahāprājñe bharate svayam āgateR_2,091.002.2
prāptakālaṃ yad eṣo 'smān bharato draṣṭum icchatiR_2,091.003.1
asmāsu manasāpy eṣa nāhitaṃ kiṃ cid ācaretR_2,091.003.2
vipriyaṃ kṛtapūrvaṃ te bharatena kadā na kimR_2,091.004.1
īdṛśaṃ vā bhayaṃ te 'dya bharataṃ yo 'tra śaṅkaseR_2,091.004.2
na hi te niṣṭhuraṃ vācyo bharato nāpriyaṃ vacaḥR_2,091.005.1
ahaṃ hy apriyam uktaḥ syāṃ bharatasyāpriye kṛteR_2,091.005.2
kathaṃ nu putrāḥ pitaraṃ hanyuḥ kasyāṃ cid āpadiR_2,091.006.1
bhrātā vā bhrātaraṃ hanyāt saumitre prāṇam ātmanaḥR_2,091.006.2
yadi rājyasya hetos tvam imāṃ vācaṃ prabhāṣaseR_2,091.007.1
vakṣyāmi bharataṃ dṛṣṭvā rājyam asmai pradīyatāmR_2,091.007.2
ucyamāno hi bharato mayā lakṣmaṇa tattvataḥR_2,091.008.1
rājyam asmai prayaccheti bāḍham ity eva vakṣyatiR_2,091.008.2
tathokto dharmaśīlena bhrātrā tasya hite rataḥR_2,091.009.1
lakṣmaṇaḥ praviveśeva svāni gātrāṇi lajjayāR_2,091.009.2
vrīḍitaṃ lakṣmaṇaṃ dṛṣṭvā rāghavaḥ pratyuvāca haR_2,091.010.1
eṣa manye mahābāhur ihāsmān draṣṭum āgataḥR_2,091.010.2
vanavāsam anudhyāya gṛhāya pratineṣyatiR_2,091.011.1
imāṃ vāpy eśa vaidehīm atyantasukhasevinīmR_2,091.011.2
etau tau saṃprakāśete gotravantau manoramauR_2,091.012.1
vāyuvegasamau vīra javanau turagottamauR_2,091.012.2
sa eṣa sumahākāyaḥ kampate vāhinīmukheR_2,091.013.1
nāgaḥ śatruṃjayo nāma vṛddhas tātasya dhīmataḥR_2,091.013.2
avatīrya tu sālāgrāt tasmāt sa samitiṃjayaḥR_2,091.014.1
lakṣmaṇaḥ prāñjalir bhūtvā tasthau rāmasya pārśvataḥR_2,091.014.2
bharatenātha saṃdiṣṭā saṃmardo na bhaved itiR_2,091.015.1
samantāt tasya śailasya senāvāsam akalpayatR_2,091.015.2
adhyardham ikṣvākucamūr yojanaṃ parvatasya sāR_2,091.016.1
pārśve nyaviśad āvṛtya gajavājirathākulāR_2,091.016.2
sā citrakūṭe bharatena senā dharmaṃ puraskṛtya vidhūya darpamR_2,091.017.1
prasādanārthaṃ raghunandanasya virocate nītimatā praṇītāR_2,091.017.2
niveśya senāṃ tu vibhuḥ padbhyāṃ pādavatāṃ varaḥR_2,092.001.1
abhigantuṃ sa kākutstham iyeṣa guruvartakamR_2,092.001.2
niviṣṭa mātre sainye tu yathoddeśaṃ vinītavatR_2,092.002.1
bharato bhrātaraṃ vākyaṃ śatrughnam idam abravītR_2,092.002.2
kṣipraṃ vanam idaṃ saumya narasaṃghaiḥ samantataḥR_2,092.003.1
lubdhaiś ca sahitair ebhis tvam anveṣitum arhasiR_2,092.003.2
yāvan na rāmaṃ drakṣyāmi lakṣmaṇaṃ vā mahābalamR_2,092.004.1
vaidehīṃ vā mahābhāgāṃ na me śāntir bhaviṣyatiR_2,092.004.2
yāvan na candrasaṃkāśaṃ drakṣyāmi śubham ānanamR_2,092.005.1
bhrātuḥ padmapalāśākṣaṃ na me śāntir bhaviṣyatiR_2,092.005.2
yāvan na caraṇau bhrātuḥ pārthiva vyañjanānvitauR_2,092.006.1
śirasā dhārayiṣyāmi na me śāntir bhaviṣyatiR_2,092.006.2
yāvan na rājye rājyārhaḥ pitṛpaitāmahe sthitaḥR_2,092.007.1
abhiṣekajalaklinno na me śāntir bhaviṣyatiR_2,092.007.2
kṛtakṛtyā mahābhāgā vaidehī janakātmajāR_2,092.008.1
bhartāraṃ sāgarāntāyāḥ pṛthivyā yānugacchatiR_2,092.008.2
subhagaś citrakūṭo 'sau girirājopamo giriḥR_2,092.009.1
yasmin vasati kākutsthaḥ kubera ivanandaneR_2,092.009.2
kṛtakāryam idaṃ durgaṃ vanaṃ vyālaniṣevitamR_2,092.010.1
yad adhyāste mahātejā rāmaḥ śastrabhṛtāṃ varaḥR_2,092.010.2
evam uktvā mahātejā bharataḥ puruṣarṣabhaḥR_2,092.011.1
padbhyām eva mahātejāḥ praviveśa mahad vanamR_2,092.011.2
sa tāni drumajālāni jātāni girisānuṣuR_2,092.012.1
puṣpitāgrāṇi madhyena jagāma vadatāṃ varaḥR_2,092.012.2
sa gireś citrakūṭasya sālam āsādya puṣpitamR_2,092.013.1
rāmāśramagatasyāgner dadarśa dhvajam ucchritamR_2,092.013.2
taṃ dṛṣṭvā bharataḥ śrīmān mumoda sahabāndhavaḥR_2,092.014.1
atra rāma iti jñātvā gataḥ pāram ivāmbhasaḥR_2,092.014.2
sa citrakūṭe tu girau niśāmya rāmāśramaṃ puṇyajanopapannamR_2,092.015.1
guhena sārdhaṃ tvarito jagāma punar niveśyaiva camūṃ mahātmāR_2,092.015.2
niviṣṭāyāṃ tu senāyām utsuko bharatas tadāR_2,093.001.1
jagāma bhrātaraṃ draṣṭuṃ śatrughnam anudarśayanR_2,093.001.2
ṛṣiṃ vasiṣṭhaṃ saṃdiśya mātṝr me śīghram ānayaR_2,093.002.1
iti taritam agre sa jāgama guruvatsalaḥR_2,093.002.2
sumantras tv api śatughnam adūrād anvapadyataR_2,093.003.1
rāmadārśanajas tarṣo bharatasyeva tasya caR_2,093.003.2
gacchann evātha bharatas tāpasālayasaṃsthitāmR_2,093.004.1
bhrātuḥ parṇakuṭīṃ śrīmān uṭajaṃ ca dadarśa haR_2,093.004.2
śālāyās tv agratas tasyā dadarśa bharatas tadāR_2,093.005.1
kāṣṭāni cāvabhagnāni puṣpāṇy avacitāni caR_2,093.005.2
dadarśa ca vane tasmin mahataḥ saṃcayān kṛtānR_2,093.006.1
mṛgāṇāṃ mahiṣāṇāṃ ca karīṣaiḥ śītakāraṇātR_2,093.006.2
gacchan eva mahābāhur dyutimān bharatas tadāR_2,093.007.1
śatrughnaṃ cābravīd dhṛṣṭas tān amātyāṃś ca sarvaśaḥR_2,093.007.2
manye prāptāḥ sma taṃ deśaṃ bharadvājo yam abravītR_2,093.008.1
nātidūre hi manye 'haṃ nadīṃ mandākinīm itaḥR_2,093.008.2
uccair baddhāni cīrāṇi lakṣmaṇena bhaved ayamR_2,093.009.1
abhijñānakṛtaḥ panthā vikāle gantum icchatāR_2,093.009.2
idaṃ codāttadantānāṃ kuñjarāṇāṃ tarasvināmR_2,093.010.1
śailapārśve parikrāntam anyonyam abhigarjatāmR_2,093.010.2
yam evādhātum icchanti tāpasāḥ satataṃ vaneR_2,093.011.1
tasyāsau dṛśyate dhūmaḥ saṃkulaḥ kṛṣṭavartmanaḥR_2,093.011.2
atrāhaṃ puruṣavyāghraṃ gurusatkārakāriṇamR_2,093.012.1
āryaṃ drakṣyāmi saṃhṛṣṭo maharṣim iva rāghavamR_2,093.012.2
atha gatvā muhūrtaṃ tu citrakūṭaṃ sa rāghavaḥR_2,093.013.1
mandākinīm anuprāptas taṃ janaṃ cedam abravītR_2,093.013.2
jagatyāṃ puruṣavyāghra āste vīrāsane rataḥR_2,093.014.1
janendro nirjanaṃ prāpya dhin me janma sajīvitamR_2,093.014.2
matkṛte vyasanaṃ prāpto lokanātho mahādyutiḥR_2,093.015.1
sarān kāmān parityajya vane vasati rāghavaḥR_2,093.015.2
iti lokasamākruṣṭaḥ pādeṣv adya prasādayanR_2,093.016.1
rāmasya nipatiṣyāmi sītāyāś ca punaḥ punaḥR_2,093.016.2
evaṃ sa vilapaṃs tasmin vane daśarathātmajaḥR_2,093.017.1
dadarśa mahatīṃ puṇyāṃ parṇaśālāṃ manoramāmR_2,093.017.2
sālatālāśvakarṇānāṃ parṇair bahubhir āvṛtāmR_2,093.018.1
viśālāṃ mṛdubhis tīrṇāṃ kuśair vedim ivādhvareR_2,093.018.2
śakrāyudha nikāśaiś ca kārmukair bhārasādhanaiḥR_2,093.019.1
rukmapṛṣṭhair mahāsāraiḥ śobhitāṃ śatrubādhakaiḥR_2,093.019.2
arkaraśmipratīkāśair ghorais tūṇīgataiḥ śaraiḥR_2,093.020.1
śobhitāṃ dīptavadanaiḥ sarpair bhogavatīm ivaR_2,093.020.2
mahārajatavāsobhyām asibhyāṃ ca virājitāmR_2,093.021.1
rukmabinduvicitrābhyāṃ carmabhyāṃ cāpi śobhitāmR_2,093.021.2
godhāṅgulitrair āsāktaiś citraiḥ kāñcanabhūṣitaiḥR_2,093.022.1
arisaṃghair anādhṛṣyāṃ mṛgaiḥ siṃhaguhām ivaR_2,093.022.2
prāgudaksravaṇāṃ vediṃ viśālāṃ dīptapāvakāmR_2,093.023.1
dadarśa bharatas tatra puṇyāṃ rāmaniveśaneR_2,093.023.2
nirīkṣya sa muhūrtaṃ tu dadarśa bharato gurumR_2,093.024.1
uṭaje rāmam āsīnāṃ jaṭāmaṇḍaladhāriṇamR_2,093.024.2
taṃ tu kṛṣṇājinadharaṃ cīravalkalavāsasaṃR_2,093.025.1
dadarśa rāmam āsīnam abhitaḥ pāvakopamamR_2,093.025.2
siṃhaskandhaṃ mahābāhuṃ puṇḍarīkanibhekṣaṇamR_2,093.026.1
pṛthivyāḥ sagarāntāyā bhartāraṃ dharmacāriṇamR_2,093.026.2
upaviṣṭaṃ mahābāhuṃ brahmāṇam iva śāśvatamR_2,093.027.1
sthaṇḍile darbhasasmtīrṇe sītayā lakṣmaṇena caR_2,093.027.2
taṃ dṛṣṭvā bharataḥ śrīmān duḥkhamohapariplutaḥR_2,093.028.1
abhyadhāvata dharmātmā bharataḥ kaikayīsutaḥR_2,093.028.2
dṛṣṭvā ca vilalāpārto bāṣpasaṃdigdhayā girāR_2,093.029.1
aśaknuvan dhārayituṃ dhairyād vacanam abravītR_2,093.029.2
yaḥ saṃsadi prakṛtibhir bhaved yukta upāsitumR_2,093.030.1
vanyair mṛgair upāsīnaḥ so 'yam āste mamāgrajaḥR_2,093.030.2
vāsobhir bahusāhasrair yo mahātmā purocitaḥR_2,093.031.1
mṛgājine so 'yam iha pravaste dharmam ācaranR_2,093.031.2
adhārayad yo vividhāś citrāḥ sumanasas tadāR_2,093.032.1
so 'yaṃ jaṭābhāram imaṃ sahate rāghavaḥ kathamR_2,093.032.2
yasya yajñair yathādiṣṭair yukto dharmasya saṃcayaḥR_2,093.033.1
śarīra kleśasaṃbhūtaṃ sa dharmaṃ parimārgateR_2,093.033.2
candanena mahārheṇa yasyāṅgam upasevitamR_2,093.034.1
malena tasyāṅgam idaṃ katham āryasya sevyateR_2,093.034.2
mannimittam idaṃ duḥkhaṃ prāpto rāmaḥ sukhocitaḥR_2,093.035.1
dhig jīvitaṃ nṛśaṃsasya mama lokavigarhitamR_2,093.035.2
ity evaṃ vilapan dīnaḥ prasvinnamukhapaṅkajaḥR_2,093.036.1
pādāv aprāpya rāmasya papāta bharato rudanR_2,093.036.2
duḥkhābhitapto bharato rājaputro mahābalaḥR_2,093.037.1
uktvāryeti sakṛd dīnaṃ punar novāca kiṃ canaR_2,093.037.2
bāṣpāpihita kaṇṭhaś ca prekṣya rāmaṃ yaśasvinamR_2,093.038.1
āryety evābhisaṃkruśya vyāhartuṃ nāśakat tataḥR_2,093.038.2
śatrughnaś cāpi rāmasya vavande caraṇau rudanR_2,093.039.1
tāv ubhau sa samāliṅgya rāmo 'py aśrūṇy avartayatR_2,093.039.2
tataḥ sumantreṇa guhena caiva samīyatū rājasutāv araṇyeR_2,093.040.1
divākaraś caiva niśākaraś ca yathāmbare śukrabṛhaspatibhyāmR_2,093.040.2
tān pārthivān vāraṇayūthapābhān samāgatāṃs tatra mahaty araṇyeR_2,093.041.1
vanaukasas te 'pi samīkṣya sarve 'py aśrūṇy amuñcan pravihāya harṣamR_2,093.041.2
āghrāya rāmas taṃ mūrdhni pariṣvajya ca rāghavaḥR_2,094.001.1
aṅke bharatam āropya paryapṛcchat samāhitaḥR_2,094.001.2
kva nu te 'bhūt pitā tāta yad araṇyaṃ tvam āgataḥR_2,094.002.1
na hi tvaṃ jīvatas tasya vanam āgantum arhasiR_2,094.002.2
cirasya bata paśyāmi dūrād bharatam āgatamR_2,094.003.1
duṣpratīkam araṇye 'smin kiṃ tāta vanam āgataḥR_2,094.003.2
kaccid daśaratho rājā kuśalī satyasaṃgaraḥR_2,094.004.1
rājasūyāśvamedhānām āhartā dharmaniścayaḥR_2,094.004.2
sa kaccid brāhmaṇo vidvān dharmanityo mahādyutiḥR_2,094.005.1
ikṣvākūṇām upādhyāyo yathāvat tāta pūjyateR_2,094.005.2
tāta kaccic ca kausalyā sumitrā ca prajāvatīR_2,094.006.1
sukhinī kaccid āryā ca devī nandati kaikayīR_2,094.006.2
kaccid vinaya saṃpannaḥ kulaputro bahuśrutaḥR_2,094.007.1
anasūyur anudraṣṭā satkṛtas te purohitaḥR_2,094.007.2
kaccid agniṣu te yukto vidhijño matimān ṛjuḥR_2,094.008.1
hutaṃ ca hoṣyamāṇaṃ ca kāle vedayate sadāR_2,094.008.2
iṣvastravarasaṃpannam arthaśāstraviśāradamR_2,094.009.1
sudhanvānam upādhyāyaṃ kaccit tvaṃ tāta manyaseR_2,094.009.2
kaccid ātma samāḥ śūrāḥ śrutavanto jitendriyāḥR_2,094.010.1
kulīnāś ceṅgitajñāś ca kṛtās te tāta mantriṇaḥR_2,094.010.2
mantro vijayamūlaṃ hi rājñāṃ bhavati rāghavaR_2,094.011.1
susaṃvṛto mantradharair amātyaiḥ śāstrakovidaiḥR_2,094.011.2
kaccin nidrāvaśaṃ naiṣi kaccit kāle vibudhyaseR_2,094.012.1
kac ciṃś cāpararātriṣu cintayasy arthanaipuṇamR_2,094.012.2
kaccin mantrayase naikaḥ kaccin na bahubhiḥ sahaR_2,094.013.1
kaccit te mantrito mantro rāṣṭraṃ na paridhāvatiR_2,094.013.2
kaccid arthaṃ viniścitya laghumūlaṃ mahodayamR_2,094.014.1
kṣipram ārabhase kartuṃ na dīrghayasi rāghavaR_2,094.014.2
kaccit tu sukṛtāny eva kṛtarūpāṇi vā punaḥR_2,094.015.1
vidus te sarvakāryāṇi na kartavyāni pārthivāḥR_2,094.015.2
kaccin na tarkair yuktvā vā ye cāpy aparikīrtitāḥR_2,094.016.1
tvayā vā tava vāmātyair budhyate tāta mantritamR_2,094.016.2
kaccit sahasrān mūrkhāṇām ekam icchasi paṇḍitamR_2,094.017.1
paṇḍito hy arthakṛcchreṣu kuryān niḥśreyasaṃ mahatR_2,094.017.2
sahasrāṇy api mūrkhāṇāṃ yady upāste mahīpatiḥR_2,094.018.1
atha vāpy ayutāny eva nāsti teṣu sahāyatāR_2,094.018.2
eko 'py amātyo medhāvī śūro dakṣo vicakṣaṇaḥR_2,094.019.1
rājānaṃ rājamātraṃ vā prāpayen mahatīṃ śriyamR_2,094.019.2
kaccin mukhyā mahatsv eva madhyameṣu ca madhyamāḥR_2,094.020.1
jaghanyāś ca jaghanyeṣu bhṛtyāḥ karmasu yojitāḥR_2,094.020.2
amātyān upadhātītān pitṛpaitāmahāñ śucīnR_2,094.021.1
śreṣṭhāñ śreṣṭheṣu kaccit tvaṃ niyojayasi karmasuR_2,094.021.2
kaccit tvāṃ nāvajānanti yājakāḥ patitaṃ yathāR_2,094.022.1
ugrapratigrahītāraṃ kāmayānam iva striyaḥR_2,094.022.2
upāyakuśalaṃ vaidyaṃ bhṛtyasaṃdūṣaṇe ratamR_2,094.023.1
śūram aiśvaryakāmaṃ ca yo na hanti sa vadhyateR_2,094.023.2
kaccid dhṛṣṭaś ca śūraś ca dhṛtimān matimāñ śuciḥR_2,094.024.1
kulīnaś cānuraktaś ca dakṣaḥ senāpatiḥ kṛtaḥR_2,094.024.2
balavantaś ca kaccit te mukhyā yuddhaviśāradāḥR_2,094.025.1
dṛṣṭāpadānā vikrāntās tvayā satkṛtya mānitāḥR_2,094.025.2
ka cid balasya bhaktaṃ ca vetanaṃ ca yathocitamR_2,094.026.1
saṃprāptakālaṃ dātavyaṃ dadāsi na vilambaseR_2,094.026.2
kālātikramaṇe hy eva bhakta vetanayor bhṛtāḥR_2,094.027.1
bhartuḥ kupyanti duṣyanti so 'narthaḥ sumahān smṛtaḥR_2,094.027.2
kaccit sarve 'nuraktās tvāṃ kulaputrāḥ pradhānataḥR_2,094.028.1
kaccit prāṇāṃs tavārtheṣu saṃtyajanti samāhitāḥR_2,094.028.2
kaccij jānapado vidvān dakṣiṇaḥ pratibhānavānR_2,094.029.1
yathoktavādī dūtas te kṛto bharata paṇḍitaḥR_2,094.029.2
kaccid aṣṭādaśāny eṣu svapakṣe daśa pañca caR_2,094.030.1
tribhis tribhir avijñātair vetsi tīrthāni cārakaiḥR_2,094.030.2
kaccid vyapāstān ahitān pratiyātāṃś ca sarvadāR_2,094.031.1
durbalān anavajñāya vartase ripusūdanaR_2,094.031.2
kaccin na lokāyatikān brāhmaṇāṃs tāta sevaseR_2,094.032.1
anartha kuśalā hy ete bālāḥ paṇḍitamāninaḥR_2,094.032.2
dharmaśāstreṣu mukhyeṣu vidyamāneṣu durbudhāḥR_2,094.033.1
buddhimān vīkṣikīṃ prāpya nirarthaṃ pravadanti teR_2,094.033.2
vīrair adhyuṣitāṃ pūrvam asmākaṃ tāta pūrvakaiḥR_2,094.034.1
satyanāmāṃ dṛḍhadvārāṃ hastyaśvarathasaṃkulāmR_2,094.034.2
brāhmaṇaiḥ kṣatriyair vaiśyaiḥ svakarmanirataiḥ sadāR_2,094.035.1
jitendriyair mahotsāhair vṛtāmātyaiḥ sahasraśaḥR_2,094.035.2
prāsādair vividhākārair vṛtāṃ vaidyajanākulāmR_2,094.036.1
kaccit samuditāṃ sphītām ayodhyāṃ parirakṣasiR_2,094.036.2
kaccic caityaśatair juṣṭaḥ suniviṣṭajanākulaḥR_2,094.037.1
devasthānaiḥ prapābhiś ca taḍāgaiś copaśobhitaḥR_2,094.037.2
prahṛṣṭanaranārīkaḥ samājotsavaśobhitaḥR_2,094.038.1
sukṛṣṭasīmā paśumān hiṃsābhir abhivarjitaḥR_2,094.038.2
adevamātṛko ramyaḥ śvāpadaiḥ parivarjitaḥR_2,094.039.1
kaccij janapadaḥ sphītaḥ sukhaṃ vasati rāghavaR_2,094.039.2
kaccit te dayitāḥ sarve kṛṣigorakṣajīvinaḥR_2,094.040.1
vārtāyāṃ saṃśritas tāta loko hi sukham edhateR_2,094.040.2
teṣāṃ guptiparīhāraiḥ kaccit te bharaṇaṃ kṛtamR_2,094.041.1
rakṣyā hi rājñā dharmeṇa sarve viṣayavāsinaḥR_2,094.041.2
kaccit striyaḥ sāntvayasi kaccit tāś ca surakṣitāḥR_2,094.042.1
kaccin na śraddadhāsyāsāṃ kaccid guhyaṃ na bhāṣaseR_2,094.042.2
kaccid darśayase nityaṃ manuṣyāṇāṃ vibhūṣitamR_2,094.043.1
utthāyotthāya pūrvāhṇe rājaputro mahāpatheR_2,094.043.2
kaccit sarvāṇi durgāṇi dhanadhānyāyudhodakaiḥR_2,094.044.1
yantraiś ca paripūrṇāni tathā śilpidhanurdharaiḥR_2,094.044.2
āyas te vipulaḥ kaccit kaccid alpataro vyayaḥR_2,094.045.1
apātreṣu na te kaccit kośo gacchati rāghavaR_2,094.045.2
devatārthe ca pitrarthe brāhmaṇābhyāgateṣu caR_2,094.046.1
yodheṣu mitravargeṣu kaccid gacchati te vyayaḥR_2,094.046.2
kaccid āryo viśuddhātmā kṣāritaś corakarmaṇāR_2,094.047.1
apṛṣṭaḥ śāstrakuśalair na lobhād badhyate śuciḥR_2,094.047.2
gṛhītaś caiva pṛṣṭaś ca kāle dṛṣṭaḥ sakāraṇaḥR_2,094.048.1
kaccin na mucyate coro dhanalobhān nararṣabhaR_2,094.048.2
vyasane kaccid āḍhyasya dugatasya ca rāghavaR_2,094.049.1
arthaṃ virāgāḥ paśyanti tavāmātyā bahuśrutāḥR_2,094.049.2
yāni mithyābhiśastānāṃ patanty asrāṇi rāghavaR_2,094.050.1
tāni putrapaśūn ghnanti prītyartham anuśāsataḥR_2,094.050.2
kaccid vṛdhāṃś ca bālāṃś ca vaidyamukhyāṃś ca rāghavaR_2,094.051.1
dānena manasā vācā tribhir etair bubhūṣaseR_2,094.051.2
kaccid gurūṃś ca vṛddhāṃś ca tāpasān devatātithīnR_2,094.052.1
caityāṃś ca sarvān siddhārthān brāhmaṇāṃś ca namasyasiR_2,094.052.2
kaccid arthena vā dharmaṃ dharmaṃ dharmeṇa vā punaḥR_2,094.053.1
ubhau vā prītilobhena kāmena na vibādhaseR_2,094.053.2
kaccid arthaṃ ca dharmaṃ ca kāmaṃ ca jayatāṃ varaR_2,094.054.1
vibhajya kāle kālajña sarvān bharata sevaseR_2,094.054.2
kaccit te brāhmaṇāḥ śarma sarvaśāstrārthakovidaḥR_2,094.055.1
āśaṃsante mahāprājña paurajānapadaiḥ sahaR_2,094.055.2
nāstikyam anṛtaṃ krodhaṃ pramādaṃ dīrghasūtratāmR_2,094.056.1
adarśanaṃ jñānavatām ālasyaṃ pañcavṛttitāmR_2,094.056.2
ekacintanam arthānām anarthajñaiś ca mantraṇamR_2,094.057.1
niścitānām anārambhaṃ mantrasyāparilakṣaṇamR_2,094.057.2
maṅgalasyāprayogaṃ ca pratyutthānaṃ ca sarvaśaḥR_2,094.058.1
kaccit tvaṃ varjayasy etān rājadoṣāṃś caturdaśaR_2,094.058.2
kaccit svādukṛtaṃ bhojyam eko nāśnāsi rāghavaR_2,094.059.1
kaccid āśaṃsamānebhyo mitrebhyaḥ saṃprayacchasiR_2,094.059.2
rāmasya vacanaṃ śrutvā bharataḥ pratyuvāca haR_2,095.001.1
kiṃ me dharmād vihīnasya rājadharmaḥ kariṣyatiR_2,095.001.2
śāśvato 'yaṃ sadā dharmaḥ sthito 'smāsu nararṣabhaR_2,095.002.1
jyeṣṭha putre sthite rājan na kanīyān bhaven nṛpaḥR_2,095.002.2
sa samṛddhāṃ mayā sārdham ayodhyāṃ gaccha rāghavaR_2,095.003.1
abhiṣecaya cātmānaṃ kulasyāsya bhavāya naḥR_2,095.003.2
rājānaṃ mānuṣaṃ prāhur devatve saṃmato mamaR_2,095.004.1
yasya dharmārthasahitaṃ vṛttam āhur amānuṣamR_2,095.004.2
kekayasthe ca mayi tu tvayi cāraṇyam āśriteR_2,095.005.1
divam ārya gato rājā yāyajūkaḥ satāṃ mataḥR_2,095.005.2
uttiṣṭha puruṣavyāghra kriyatām udakaṃ pituḥR_2,095.006.1
ahaṃ cāyaṃ ca śatrughnaḥ pūrvam eva kṛtodakauR_2,095.006.2
priyeṇa kila dattaṃ hi pitṛlokeṣu rāghavaR_2,095.007.1
akṣayyaṃ bhavatīty āhur bhavāṃś caiva pituḥ priyaḥR_2,095.007.2
tāṃ śrutvā karuṇāṃ vācaṃ pitur maraṇasaṃhitāmR_2,095.008.1
rāghavo bharatenoktāṃ babhūva gatacetanaḥR_2,095.008.2
pragṛhya bāhū rāmo vai puṣpitāgro yathā drumaḥR_2,095.009.1
vane paraśunā kṛttas tathā bhuvi papāta haR_2,095.009.2
tathā hi patitaṃ rāmaṃ jagatyāṃ jagatīpatimR_2,095.010.1
kūlaghātapariśrāntaṃ prasuptam iva kuñjaramR_2,095.010.2
bhrātaras te maheṣvāsaṃ sarvataḥ śokakarśitamR_2,095.011.1
rudantaḥ saha vaidehyā siṣicuḥ salilena vaiR_2,095.011.2
sa tu saṃjñāṃ punar labdhvā netrābhyām āsram utsṛjanR_2,095.012.1
upākrāmata kākutsthaḥ kṛpaṇaṃ bahubhāṣitumR_2,095.012.2
kiṃ nu tasya mayā kāryaṃ durjātena mahātmanāR_2,095.013.1
yo mṛto mama śokena na mayā cāpi saṃskṛtaḥR_2,095.013.2
aho bharata siddhārtho yena rājā tvayānaghaR_2,095.014.1
śatrugheṇa ca sarveṣu pretakṛtyeṣu satkṛtaḥR_2,095.014.2
niṣpradhānām anekāgraṃ narendreṇa vinākṛtāmR_2,095.015.1
nivṛttavanavāso 'pi nāyodhyāṃ gantum utsaheR_2,095.015.2
samāptavanavāsaṃ mām ayodhyāyāṃ paraṃtapaR_2,095.016.1
ko nu śāsiṣyati punas tāte lokāntaraṃ gateR_2,095.016.2
purā prekṣya suvṛttaṃ māṃ pitā yāny āha sāntvayanR_2,095.017.1
vākyāni tāni śroṣyāmi kutaḥ karṇasukhāny ahamR_2,095.017.2
evam uktvā sa bharataṃ bhāryām abhyetya rāghavaḥR_2,095.018.1
uvāca śokasaṃtaptaḥ pūrṇacandranibhānanāmR_2,095.018.2
sīte mṛtas te śvaśuraḥ pitrā hīno 'si lakṣmaṇaR_2,095.019.1
bharato duḥkham ācaṣṭe svargataṃ pṛthivīpatimR_2,095.019.2
sāntvayitvā tu tāṃ rāmo rudantīṃ janakātmajāmR_2,095.020.1
uvāca lakṣmaṇaṃ tatra duḥkhito duḥkhitaṃ vacaḥR_2,095.020.2
ānayeṅgudipiṇyākaṃ cīram āhara cottaramR_2,095.021.1
jalakriyārthaṃ tātasya gamiṣyāmi mahātmanaḥR_2,095.021.2
sītā purastād vrajatu tvam enām abhito vrajaR_2,095.022.1
ahaṃ paścād gamiṣyāmi gatir hy eṣā sudāruṇāR_2,095.022.2
tato nityānugas teṣāṃ viditātmā mahāmatiḥR_2,095.023.1
mṛdur dāntaś ca śāntaś ca rāme ca dṛḍha bhaktimānR_2,095.023.2
sumantras tair nṛpasutaiḥ sārdham āśvāsya rāghavamR_2,095.024.1
avātārayad ālambya nadīṃ mandākinīṃ śivāmR_2,095.024.2
te sutīrthāṃ tataḥ kṛcchrād upāgamya yaśasvinaḥR_2,095.025.1
nadīṃ mandākinīṃ ramyāṃ sadā puṣpitakānanāmR_2,095.025.2
śīghrasrotasam āsādya tīrthaṃ śivam akardamamR_2,095.026.1
siṣicus tūdakaṃ rājñe tata etad bhavatv itiR_2,095.026.2
pragṛhya ca mahīpālo jalapūritam añjalimR_2,095.027.1
diśaṃ yāmyām abhimukho rudan vacanam abravītR_2,095.027.2
etat te rājaśārdūla vimalaṃ toyam akṣayamR_2,095.028.1
pitṛlokagatasyādya maddattam upatiṣṭhatuR_2,095.028.2
tato mandākinī tīrāt pratyuttīrya sa rāghavaḥR_2,095.029.1
pituś cakāra tejasvī nivāpaṃ bhrātṛbhiḥ sahaR_2,095.029.2
aiṅgudaṃ badarīmiśraṃ piṇyākaṃ darbhasaṃstareR_2,095.030.1
nyasya rāmaḥ suduḥkhārto rudan vacanam abravītR_2,095.030.2
idaṃ bhuṅkṣva mahārājaprīto yad aśanā vayamR_2,095.031.1
yadannaḥ puruṣo bhavati tadannās tasya devatāḥR_2,095.031.2
tatas tenaiva mārgeṇa pratyuttīrya nadītaṭātR_2,095.032.1
āruroha naravyāghro ramyasānuṃ mahīdharamR_2,095.032.2
tataḥ parṇakuṭīdvāram āsādya jagatīpatiḥR_2,095.033.1
parijagrāha pāṇibhyām ubhau bharatalakṣmaṇauR_2,095.033.2
teṣāṃ tu rudatāṃ śabdāt pratiśrutkābhavad girauR_2,095.034.1
bhrātṝṇāṃ saha vaidehyā siṃhānāṃ nardatām ivaR_2,095.034.2
abruvaṃś cāpi rāmeṇa bharataḥ saṃgato dhruvamR_2,095.035.1
teṣām eva mahāñ śabdaḥ śocatāṃ pitaraṃ mṛtamR_2,095.035.2
atha vāsān parityajya taṃ sarve 'bhimukhāḥ svanamR_2,095.036.1
apy eka manaso jagmur yathāsthānaṃ pradhāvitāḥR_2,095.036.2
hayair anye gajair anye rathair anye svalaṃkṛtaiḥR_2,095.037.1
sukumārās tathaivānye padbhir eva narā yayuḥR_2,095.037.2
aciraproṣitaṃ rāmaṃ ciraviproṣitaṃ yathāR_2,095.038.1
draṣṭukāmo janaḥ sarvo jagāma sahasāśramamR_2,095.038.2
bhrātṝṇāṃ tvaritās te tu draṣṭukāmāḥ samāgamamR_2,095.039.1
yayur bahuvidhair yānaiḥ khuranemisamākulaiḥR_2,095.039.2
sā bhūmir bahubhir yānaiḥ khuranemisamāhatāR_2,095.040.1
mumoca tumulaṃ śabdaṃ dyaur ivābhrasamāgameR_2,095.040.2
tena vitrāsitā nāgāḥ kareṇuparivāritāḥR_2,095.041.1
āvāsayanto gandhena jagmur anyad vanaṃ tataḥR_2,095.041.2
varāhamṛgasiṃhāś ca mahiṣāḥ sarkṣavānarāḥR_2,095.042.1
vyāghra gokarṇagavayā vitreṣuḥ pṛṣataiḥ sahaR_2,095.042.2
rathāṅgasāhvā natyūhā haṃsāḥ kāraṇḍavāḥ plavāḥR_2,095.043.1
tathā puṃskokilāḥ krauñcā visaṃjñā bhejire diśaḥR_2,095.043.2
tena śabdena vitrastair ākāśaṃ pakṣibhir vṛtamR_2,095.044.1
manuṣyair āvṛtā bhūmir ubhayaṃ prababhau tadāR_2,095.044.2
tān narān bāṣpapūrṇākṣān samīkṣyātha suduḥkhitānR_2,095.045.1
paryaṣvajata dharmajñaḥ pitṛvan mātṛvac ca saḥR_2,095.045.2
sa tatra kāṃś cit pariṣasvaje narān narāś ca ke cit tu tam abhyavādayanR_2,095.046.1
cakāra sarvān savayasyabāndhavān yathārham āsādya tadā nṛpātmajaḥR_2,095.046.2
tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥR_2,095.047.1
guhā girīṇāṃ ca diśaś ca saṃtataṃ mṛdaṅgaghoṣapratimo viśuśruveR_2,095.047.2
vasiṣṭhaḥ purataḥ kṛtvā dārān daśarathasya caR_2,096.001.1
abhicakrāma taṃ deśaṃ rāmadarśanatarṣitaḥR_2,096.001.2
rājapatnyaś ca gacchantyo mandaṃ mandākinīṃ pratiR_2,096.002.1
dadṛśus tatra tat tīrthaṃ rāmalakṣmaṇasevitamR_2,096.002.2
kausalyā bāṣpapūrṇena mukhena pariśuṣyatāR_2,096.003.1
sumitrām abravīd dīnā yāś cānyā rājayoṣitaḥR_2,096.003.2
idaṃ teṣām anāthānāṃ kliṣṭam akliṣṭa karmaṇāmR_2,096.004.1
vane prāk kevalaṃ tīrthaṃ ye te nirviṣayī kṛtāḥR_2,096.004.2
itaḥ sumitre putras te sadā jalam atandritaḥR_2,096.005.1
svayaṃ harati saumitrir mama putrasya kāraṇātR_2,096.005.2
dakṣiṇāgreṣu darbheṣu sā dadarśa mahītaleR_2,096.006.1
pitur iṅgudipiṇyākaṃ nyastam āyatalocanāR_2,096.006.2
taṃ bhūmau pitur ārtena nyastaṃ rāmeṇa vīkṣya sāR_2,096.007.1
uvāca devī kausalyā sarvā daśarathastriyaḥR_2,096.007.2
idam ikṣvākunāthasya rāghavasya mahātmanaḥR_2,096.008.1
rāghaveṇa pitur dattaṃ paśyataitad yathāvidhiR_2,096.008.2
tasya devasamānasya pārthivasya mahātmanaḥR_2,096.009.1
naitad aupayikaṃ manye bhuktabhogasya bhojanamR_2,096.009.2
caturantāṃ mahīṃ bhuktvā mahendra sadṛśo bhuviR_2,096.010.1
katham iṅgudipiṇyākaṃ sa bhuṅkte vasudhādhipaḥR_2,096.010.2
ato duḥkhataraṃ loke na kiṃ cit pratibhāti māR_2,096.011.1
yatra rāmaḥ pitur dadyād iṅgudīkṣodam ṛddhimānR_2,096.011.2
rāmeṇeṅgudipiṇyākaṃ pitur dattaṃ samīkṣya meR_2,096.012.1
kathaṃ duḥkhena hṛdayaṃ na sphoṭati sahasradhāR_2,096.012.2
evam ārtāṃ sapatnyas tā jagmur āśvāsya tāṃ tadāR_2,096.013.1
dadṛśuś cāśrame rāmaṃ svargāc cyutam ivāmaramR_2,096.013.2
sarvabhogaiḥ parityaktaṃ rāma saṃprekṣya mātaraḥR_2,096.014.1
ārtā mumucur aśrūṇi sasvaraṃ śokakarśitāḥR_2,096.014.2
tāsāṃ rāmaḥ samutthāya jagrāha caraṇāñ śubhānR_2,096.015.1
mātṝṇāṃ manujavyāghraḥ sarvāsāṃ satyasaṃgaraḥR_2,096.015.2
tāḥ pāṇibhiḥ sukhasparśair mṛdvaṅgulitalaiḥ śubhaiḥR_2,096.016.1
pramamārjū rajaḥ pṛṣṭhād rāmasyāyatalocanāḥR_2,096.016.2
saumitrir api tāḥ sarvā mātṝḥ saṃprekṣya duḥkhitaḥR_2,096.017.1
abhyavādayatāsaktaṃ śanai rāmād anantaramR_2,096.017.2
yathā rāme tathā tasmin sarvā vavṛtire striyaḥR_2,096.018.1
vṛttiṃ daśarathāj jāte lakṣmaṇe śubhalakṣaṇeR_2,096.018.2
sītāpi caraṇāṃs tāsām upasaṃgṛhya duḥkhitāR_2,096.019.1
śvaśrūṇām aśrupūrṇākṣī sā babhūvāgrataḥ sthitāR_2,096.019.2
tāṃ pariṣvajya duḥkhārtāṃ mātā duhitaraṃ yathāR_2,096.020.1
vanavāsakṛśāṃ dīnāṃ kausalyā vākyam abravītR_2,096.020.2
videharājasya sutā snuṣā daśarathasya caR_2,096.021.1
rāmapatnī kathaṃ duḥkhaṃ saṃprāptā nirjane vaneR_2,096.021.2
padmam ātapasaṃtaptaṃ parikliṣṭam ivotpalamR_2,096.022.1
kāñcanaṃ rajasā dhvastaṃ kliṣṭaṃ candram ivāmbudaiḥR_2,096.022.2
mukhaṃ te prekṣya māṃ śoko dahaty agnir ivāśrayamR_2,096.023.1
bhṛśaṃ manasi vaidehi vyasanāraṇisaṃbhavaḥR_2,096.023.2
bruvantyām evam ārtāyāṃ jananyāṃ bharatāgrajaḥR_2,096.024.1
pādāv āsādya jagrāha vasiṣṭhasya sa rāghavaḥR_2,096.024.2
purohitasyāgnisamasya tasya vai bṛhaspater indra ivāmarādhipaḥR_2,096.025.1
pragṛhya pādau susamṛddhatejasaḥ sahaiva tenopaviveśa rāghavaḥR_2,096.025.2
tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥR_2,096.026.1
janena dharmajñatamena dharmavān upopaviṣṭo bharatas tadāgrajamR_2,096.026.2
upopaviṣṭas tu tadā sa vīryavāṃs tapasviveṣeṇa samīkṣya rāghavamR_2,096.027.1
śriyā jvalantaṃ bharataḥ kṛtāñjalir yathā mahendraḥ prayataḥ prajāpatimR_2,096.027.2
kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyatiR_2,096.028.1
itīva tasyāryajanasya tattvato babhūva kautūhalam uttamaṃ tadāR_2,096.028.2
sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥR_2,096.029.1
vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥR_2,096.029.2
taṃ tu rāmaḥ samāśvāsya bhrātaraṃ guruvatsalamR_2,097.001.1
lakṣmaṇena saha bhrātrā praṣṭuṃ samupacakrameR_2,097.001.2
kim etad iccheyam ahaṃ śrotuṃ pravyāhṛtaṃ tvayāR_2,097.002.1
yasmāt tvam āgato deśam imaṃ cīrajaṭājinīR_2,097.002.2
yannimittam imaṃ deśaṃ kṛṣṇājinajaṭādharaḥR_2,097.003.1
hitvā rājyaṃ praviṣṭas tvaṃ tat sarvaṃ vaktum arhasiR_2,097.003.2
ity uktaḥ kekayīputraḥ kākutsthena mahātmanāR_2,097.004.1
pragṛhya balavad bhūyaḥ prāñjalir vākyam abravītR_2,097.004.2
āryaṃ tātaḥ parityajya kṛtvā karma suduṣkaramR_2,097.005.1
gataḥ svargaṃ mahābāhuḥ putraśokābhipīḍitaḥR_2,097.005.2
striyā niyuktaḥ kaikeyyā mama mātrā paraṃtapaR_2,097.006.1
cakāra sumahat pāpam idam ātmayaśoharamR_2,097.006.2
sā rājyaphalam aprāpya vidhavā śokakarśitāR_2,097.007.1
patiṣyati mahāghore niraye jananī mamaR_2,097.007.2
tasya me dāsabhūtasya prasādaṃ kartum arhasiR_2,097.008.1
abhiṣiñcasva cādyaiva rājyena maghavān ivaR_2,097.008.2
imāḥ prakṛtayaḥ sarvā vidhavā māturaś ca yāḥR_2,097.009.1
tvat sakāśam anuprāptāḥ prasādaṃ kartum arhasiR_2,097.009.2
tadānupūrvyā yuktaṃ ca yuktaṃ cātmani mānadaR_2,097.010.1
rājyaṃ prāpnuhi dharmeṇa sakāmān suhṛdaḥ kuruR_2,097.010.2
bhavatv avidhavā bhūmiḥ samagrā patinā tvayāR_2,097.011.1
śaśinā vimaleneva śāradī rajanī yathāR_2,097.011.2
ebhiś ca sacivaiḥ sārdhaṃ śirasā yācito mayāR_2,097.012.1
bhrātuḥ śiṣyasya dāsasya prasādaṃ kartum arhasiR_2,097.012.2
tad idaṃ śāśvataṃ pitryaṃ sarvaṃ sacivamaṇḍalamR_2,097.013.1
pūjitaṃ puruṣavyāghra nātikramitum utsaheR_2,097.013.2
evam uktvā mahābāhuḥ sabāṣpaḥ kekayīsutaḥR_2,097.014.1
rāmasya śirasā pādau jagrāha bharataḥ punaḥR_2,097.014.2
taṃ mattam iva mātaṅgaṃ niḥśvasantaṃ punaḥ punaḥR_2,097.015.1
bhrātaraṃ bharataṃ rāmaḥ pariṣvajyedam abravītR_2,097.015.2
kulīnaḥ sattvasaṃpannas tejasvī caritavrataḥR_2,097.016.1
rājyahetoḥ kathaṃ pāpam ācaret tvadvidho janaḥR_2,097.016.2
na doṣaṃ tvayi paśyāmi sūkṣmam apy ari sūdanaR_2,097.017.1
na cāpi jananīṃ bālyāt tvaṃ vigarhitum arhasiR_2,097.017.2
yāvat pitari dharmajña gauravaṃ lokasatkṛteR_2,097.018.1
tāvad dharmabhṛtāṃ śreṣṭha jananyām api gauravamR_2,097.018.2
etābhyāṃ dharmaśīlābhyāṃ vanaṃ gaccheti rāghavaR_2,097.019.1
mātā pitṛbhyām ukto 'haṃ katham anyat samācareR_2,097.019.2
tvayā rājyam ayodhyāyāṃ prāptavyaṃ lokasatkṛtamR_2,097.020.1
vastavyaṃ daṇḍakāraṇye mayā valkalavāsasāR_2,097.020.2
evaṃ kṛtvā mahārājo vibhāgaṃ lokasaṃnidhauR_2,097.021.1
vyādiśya ca mahātejā divaṃ daśaratho gataḥR_2,097.021.2
sa ca pramāṇaṃ dharmātmā rājā lokagurus tavaR_2,097.022.1
pitrā dattaṃ yathābhāgam upabhoktuṃ tvam arhasiR_2,097.022.2
caturdaśa samāḥ saumya daṇḍakāraṇyam āśritaḥR_2,097.023.1
upabhokṣye tv ahaṃ dattaṃ bhāgaṃ pitrā mahātmanāR_2,097.023.2
yad abravīn māṃ naralokasatkṛtaḥ pitā mahātmā vibudhādhipopamaḥR_2,097.024.1
tad eva manye paramātmano hitaṃ na sarvalokeśvarabhāvam avyayamR_2,097.024.2
tataḥ puruṣasiṃhānāṃ vṛtānāṃ taiḥ suhṛdgaṇaiḥR_2,098.001.1
śocatām eva rajanī duḥkhena vyatyavartataR_2,098.001.2
rajanyāṃ suprabhātāyāṃ bhrātaras te suhṛdvṛtāḥR_2,098.002.1
mandākinyāṃ hutaṃ japyaṃ kṛtvā rāmam upāgamanR_2,098.002.2
tūṣṇīṃ te samupāsīnā na kaś cit kiṃ cid abravītR_2,098.003.1
bharatas tu suhṛnmadhye rāmavacanam abravītR_2,098.003.2
sāntvitā māmikā mātā dattaṃ rājyam idaṃ mamaR_2,098.004.1
tad dadāmi tavaivāhaṃ bhuṅkṣva rājyam akaṇṭakamR_2,098.004.2
mahatevāmbuvegena bhinnaḥ setur jalāgameR_2,098.005.1
durāvāraṃ tvadanyena rājyakhaṇḍam idaṃ mahatR_2,098.005.2
gatiṃ khara ivāśvasya tārkṣyasyeva patatriṇaḥR_2,098.006.1
anugantuṃ na śaktir me gatiṃ tava mahīpateR_2,098.006.2
sujīvaṃ nityaśas tasya yaḥ parair upajīvyateR_2,098.007.1
rāma tena tu durjīvaṃ yaḥ parān upajīvatiR_2,098.007.2
yathā tu ropito vṛkṣaḥ puruṣeṇa vivardhitaḥR_2,098.008.1
hrasvakena durāroho rūḍhaskandho mahādrumaḥR_2,098.008.2
sa yadā puṣpito bhūtvā phalāni na vidarśayetR_2,098.009.1
sa tāṃ nānubhavet prītiṃ yasya hetoḥ prabhāvitaḥR_2,098.009.2
eṣopamā mahābāho tvam arthaṃ vettum arhasiR_2,098.010.1
yadi tvam asmān ṛṣabho bhartā bhṛtyān na śādhi hiR_2,098.010.2
śreṇayas tvāṃ mahārāja paśyantv agryāś ca sarvaśaḥR_2,098.011.1
pratapantam ivādityaṃ rājye sthitam ariṃdamamR_2,098.011.2
tavānuyāne kākutṣṭha mattā nardantu kuñjarāḥR_2,098.012.1
antaḥpura gatā nāryo nandantu susamāhitāḥR_2,098.012.2
tasya sādhv ity amanyanta nāgarā vividhā janāḥR_2,098.013.1
bharatasya vacaḥ śrutvā rāmaṃ pratyanuyācataḥR_2,098.013.2
tam evaṃ duḥkhitaṃ prekṣya vilapantaṃ yaśasvinamR_2,098.014.1
rāmaḥ kṛtātmā bharataṃ samāśvāsayad ātmavānR_2,098.014.2
nātmanaḥ kāmakāro 'sti puruṣo 'yam anīśvaraḥR_2,098.015.1
itaś cetarataś cainaṃ kṛtāntaḥ parikarṣatiR_2,098.015.2
sarve kṣayāntā nicayāḥ patanāntāḥ samucchrayāḥR_2,098.016.1
saṃyogā viprayogāntā maraṇāntaṃ ca jīvitamR_2,098.016.2
yathā phalānaṃ pakvānāṃ nānyatra patanād bhayamR_2,098.017.1
evaṃ narasya jātasya nānyatra maraṇād bhayamR_2,098.017.2
yathāgāraṃ dṛḍhasthūṇaṃ jīrṇaṃ bhūtvāvasīdatiR_2,098.018.1
tathāvasīdanti narā jarāmṛtyuvaśaṃ gatāḥR_2,098.018.2
ahorātrāṇi gacchanti sarveṣāṃ prāṇinām ihaR_2,098.019.1
āyūṃṣi kṣapayanty āśu grīṣme jalam ivāṃśavaḥR_2,098.019.2
ātmānam anuśoca tvaṃ kim anyam anuśocasiR_2,098.020.1
āyus te hīyate yasya sthitasya ca gatasya caR_2,098.020.2
sahaiva mṛtyur vrajati saha mṛtyur niṣīdatiR_2,098.021.1
gatvā sudīrgham adhvānaṃ saha mṛtyur nivartateR_2,098.021.2
gātreṣu valayaḥ prāptāḥ śvetāś caiva śiroruhāḥR_2,098.022.1
jarayā puruṣo jīrṇaḥ kiṃ hi kṛtvā prabhāvayetR_2,098.022.2
nandanty udita āditye nandanty astam ite ravauR_2,098.023.1
ātmano nāvabudhyante manuṣyā jīvitakṣayamR_2,098.023.2
hṛṣyanty ṛtumukhaṃ dṛṣṭvā navaṃ navam ihāgatamR_2,098.024.1
ṛtūnāṃ parivartena prāṇināṃ prāṇasaṃkṣayaḥR_2,098.024.2
yathā kāṣṭhaṃ ca kāṣṭhaṃ ca sameyātāṃ mahārṇaveR_2,098.025.1
sametya ca vyapeyātāṃ kālam āsādya kaṃ canaR_2,098.025.2
evaṃ bhāryāś ca putrāś ca jñātayaś ca vasūni caR_2,098.026.1
sametya vyavadhāvanti dhruvo hy eṣāṃ vinābhavaḥR_2,098.026.2
nātra kaś cid yathā bhāvaṃ prāṇī samabhivartateR_2,098.027.1
tena tasmin na sāmarthyaṃ pretasyāsty anuśocataḥR_2,098.027.2
yathā hi sārthaṃ gacchantaṃ brūyāt kaś cit pathi sthitaḥR_2,098.028.1
aham apy āgamiṣyāmi pṛṣṭhato bhavatām itiR_2,098.028.2
evaṃ pūrvair gato mārgaḥ pitṛpaitāmaho dhruvaḥR_2,098.029.1
tam āpannaḥ kathaṃ śoced yasya nāsti vyatikramaḥR_2,098.029.2
vayasaḥ patamānasya srotaso vānivartinaḥR_2,098.030.1
ātmā sukhe niyoktavyaḥ sukhabhājaḥ prajāḥ smṛtāḥR_2,098.030.2
dharmātmā sa śubhaiḥ kṛtsnaiḥ kratubhiś cāptadakṣiṇaiḥR_2,098.031.1
dhūtapāpo gataḥ svargaṃ pitā naḥ pṛthivīpatiḥR_2,098.031.2
bhṛtyānāṃ bharaṇāt samyak prajānāṃ paripālanātR_2,098.032.1
arthādānāc ca dhārmeṇa pitā nas tridivaṃ gataḥR_2,098.032.2
iṣṭvā bahuvidhair yajñair bhogāṃś cāvāpya puṣkalānR_2,098.033.1
uttamaṃ cāyur āsādya svar gataḥ pṛthivīpatiḥR_2,098.033.2
sa jīrṇaṃ mānuṣaṃ dehaṃ parityajya pitā hi naḥR_2,098.034.1
daivīm ṛddhim anuprāpto brahmalokavihāriṇīmR_2,098.034.2
taṃ tu naivaṃ vidhaḥ kaś cit prājñaḥ śocitum arhatiR_2,098.035.1
tvadvidho yadvidhaś cāpi śrutavān buddhimattaraḥR_2,098.035.2
ete bahuvidhāḥ śokā vilāpa rudite tathāR_2,098.036.1
varjanīyā hi dhīreṇa sarvāvasthāsu dhīmatāR_2,098.036.2
sa svastho bhava mā śoco yātvā cāvasa tāṃ purīmR_2,098.037.1
tathā pitrā niyukto 'si vaśinā vadatāmv varaR_2,098.037.2
yatrāham api tenaiva niyuktaḥ puṇyakarmaṇāR_2,098.038.1
tatraivāhaṃ kariṣyāmi pitur āryasya śāsanamR_2,098.038.2
na mayā śāsanaṃ tasya tyaktuṃ nyāyyam ariṃdamaR_2,098.039.1
tat tvayāpi sadā mānyaṃ sa vai bandhuḥ sa naḥ pitāR_2,098.039.2
evam uktvā tu virate rāme vacanam arthavatR_2,098.040.1
uvāca bharataś citraṃ dhārmiko dhārmikaṃ vacaḥR_2,098.040.2
ko hi syād īdṛśo loke yādṛśas tvam ariṃdamaR_2,098.041.1
na tvāṃ pravyathayed duḥkhaṃ prītir vā na praharṣayetR_2,098.041.2
saṃmataś cāsi vṛddhānāṃ tāṃś ca pṛcchasi saṃśayānR_2,098.042.1
yathā mṛtas tathā jīvan yathāsati tathā satiR_2,098.042.2
yasyaiṣa buddhilābhaḥ syāt paritapyeta kena saḥR_2,098.043.1
sa evaṃ vyasanaṃ prāpya na viṣīditum arhatiR_2,098.043.2
amaropamasattvas tvaṃ mahātmā satyasaṃgaraḥR_2,098.044.1
sarvajñaḥ sarvadarśī ca buddhimāṃś cāsi rāghavaR_2,098.044.2
na tvām evaṃ guṇair yuktaṃ prabhavābhavakovidamR_2,098.045.1
aviṣahyatamaṃ duḥkham āsādayitum arhatiR_2,098.045.2
proṣite mayi yat pāpaṃ mātrā matkāraṇāt kṛtamR_2,098.046.1
kṣudrayā tad aniṣṭaṃ me prasīdatu bhavān mamaR_2,098.046.2
dharmabandhena baddho 'smi tenemāṃ neha mātaramR_2,098.047.1
hanmi tīvreṇa daṇḍena daṇḍārhāṃ pāpakāriṇīmR_2,098.047.2
kathaṃ daśarathāj jātaḥ śuddhābhijanakarmaṇaḥR_2,098.048.1
jānan dharmam adharmiṣṭhaṃ kuryāṃ karma jugupsitamR_2,098.048.2
guruḥ kriyāvān vṛddhaś ca rājā pretaḥ piteti caR_2,098.049.1
tātaṃ na parigarheyaṃ daivataṃ ceti saṃsadiR_2,098.049.2
ko hi dharmārthayor hīnam īdṛśaṃ karma kilbiṣamR_2,098.050.1
striyāḥ priyacikīrṣuḥ san kuryād dharmajña dharmavitR_2,098.050.2
antakāle hi bhūtāni muhyantīti purāśrutiḥR_2,098.051.1
rājñaivaṃ kurvatā loke pratyakṣā sā śrutiḥ kṛtāR_2,098.051.2
sādhv artham abhisaṃdhāya krodhān mohāc ca sāhasātR_2,098.052.1
tātasya yad atikrāntaṃ pratyāharatu tad bhavānR_2,098.052.2
pitur hi samatikrāntaṃ putro yaḥ sādhu manyateR_2,098.053.1
tad apatyaṃ mataṃ loke viparītam ato 'nyathāR_2,098.053.2
tad apatyaṃ bhavān astu mā bhavān duṣkṛtaṃ pituḥR_2,098.054.1
abhipat tat kṛtaṃ karma loke dhīravigarhitamR_2,098.054.2
kaikeyīṃ māṃ ca tātaṃ ca suhṛdo bāndhavāṃś ca naḥR_2,098.055.1
paurajānapadān sarvāṃs trātu sarvam idaṃ bhavānR_2,098.055.2
kva cāraṇyaṃ kva ca kṣātraṃ kva jaṭāḥ kva ca pālanamR_2,098.056.1
īdṛśaṃ vyāhataṃ karma na bhavān kartum arhatiR_2,098.056.2
atha kleśajam eva tvaṃ dharmaṃ caritum icchasiR_2,098.057.1
dharmeṇa caturo varṇān pālayan kleśam āpnuhiR_2,098.057.2
caturṇām āśramāṇāṃ hi gārhasthyaṃ śreṣṭham āśramamR_2,098.058.1
āhur dharmajña dharmajñās taṃ kathaṃ tyaktum arhasiR_2,098.058.2
śrutena bālaḥ sthānena janmanā bhavato hy ahamR_2,098.059.1
sa kathaṃ pālayiṣyāmi bhūmiṃ bhavati tiṣṭhatiR_2,098.059.2
hīnabuddhiguṇo bālo hīnaḥ sthānena cāpy ahamR_2,098.060.1
bhavatā ca vinā bhūto na vartayitum utsaheR_2,098.060.2
idaṃ nikhilam avyagraṃ pitryaṃ rājyam akaṇṭakamR_2,098.061.1
anuśādhi svadharmeṇa dharmajña saha bāndhavaiḥR_2,098.061.2
ihaiva tvābhiṣiñcantu dharmajña saha bāndhavaiḥR_2,098.062.1
ṛtvijaḥ savasiṣṭhāś ca mantravan mantrakovidāḥR_2,098.062.2
abhiṣiktas tvam asmābhir ayodhyāṃ pālane vrajaR_2,098.063.1
vijitya tarasā lokān marudbhir iva vāsavaḥR_2,098.063.2
ṛṇāni trīṇy apākurvan durhṛdaḥ sādhu nirdahanR_2,098.064.1
suhṛdas tarpayan kāmais tvam evātrānuśādhi māmR_2,098.064.2
adyārya muditāḥ santu suhṛdas te 'bhiṣecaneR_2,098.065.1
adya bhītāḥ pālayantāṃ durhṛdas te diśo daśaR_2,098.065.2
ākrośaṃ mama mātuś ca pramṛjya puruṣarṣabhaR_2,098.066.1
adya tatra bhavantaṃ ca pitaraṃ rakṣa kilbiṣātR_2,098.066.2
śirasā tvābhiyāce 'haṃ kuruṣva karuṇāṃ mayiR_2,098.067.1
bāndhaveṣu ca sarveṣu bhūteṣv iva maheśvaraḥR_2,098.067.2
atha vā pṛṣṭhataḥ kṛtvā vanam eva bhavān itaḥR_2,098.068.1
gamiṣyati gamiṣyāmi bhavatā sārdham apy ahamR_2,098.068.2
tathāpi rāmo bharatena tāmyata prasādyamānaḥ śirasā mahīpatiḥR_2,098.069.1
na caiva cakre gamanāya sattvavān matiṃ pitus tadvacane pratiṣṭhitaḥR_2,098.069.2
tad adbhutaṃ sthairyam avekṣya rāghave samaṃ jano harṣam avāpa duḥkhitaḥR_2,098.070.1
na yāty ayodhyām iti duḥkhito 'bhavat sthirapratijñatvam avekṣya harṣitaḥR_2,098.070.2
tam ṛtvijo naigamayūthavallabhās tathā visaṃjñāśrukalāś ca mātaraḥR_2,098.071.1
tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire sahaR_2,098.071.2
punar evaṃ bruvāṇaṃ tu bharataṃ lakṣmaṇāgrajaḥR_2,099.001.1
pratyuvaca tataḥ śrīmāñ jñātimadhye 'tisatkṛtaḥR_2,099.001.2
upapannam idaṃ vākyaṃ yat tvam evam abhāṣathāḥR_2,099.002.1
jātaḥ putro daśarathāt kaikeyyāṃ rājasattamātR_2,099.002.2
purā bhrātaḥ pitā naḥ sa mātaraṃ te samudvahanR_2,099.003.1
mātāmahe samāśrauṣīd rājyaśulkam anuttamamR_2,099.003.2
devāsure ca saṃgrāme jananyai tava pārthivaḥR_2,099.004.1
saṃprahṛṣṭo dadau rājā varam ārādhitaḥ prabhuḥR_2,099.004.2
tataḥ sā saṃpratiśrāvya tava mātā yaśasvinīR_2,099.005.1
ayācata naraśreṣṭhaṃ dvau varau varavarṇinīR_2,099.005.2
tava rājyaṃ naravyāghra mama pravrājanaṃ tathāR_2,099.006.1
tac ca rājā tathā tasyai niyuktaḥ pradadau varamR_2,099.006.2
tena pitrāham apy atra niyuktaḥ puruṣarṣabhaR_2,099.007.1
caturdaśa vane vāsaṃ varṣāṇi varadānikamR_2,099.007.2
so 'haṃ vanam idaṃ prāpto nirjanaṃ lakṣmaṇānvitaḥR_2,099.008.1
śītayā cāpratidvandvaḥ satyavāde sthitaḥ pituḥR_2,099.008.2
bhavān api tathety eva pitaraṃ satyavādinamR_2,099.009.1
kartum arhati rājendraṃ kṣipram evābhiṣecanātR_2,099.009.2
ṛṇān mocaya rājānaṃ matkṛte bharata prabhumR_2,099.010.1
pitaraṃ trāhi dharmajña mātaraṃ cābhinandayaR_2,099.010.2
śrūyate hi purā tāta śrutir gītā yaśasvinīR_2,099.011.1
gayena yajamānena gayeṣv eva pitṝn pratiR_2,099.011.2
puṃ nāmnā narakād yasmāt pitaraṃ trāyate sutaḥR_2,099.012.1
tasmāt putra iti proktaḥ pitṝn yat pāti vā sutaḥR_2,099.012.2
eṣṭavyā bahavaḥ putrā guṇavanto bahuśrutāḥR_2,099.013.1
teṣāṃ vai samavetānām api kaś cid gayāṃ vrajetR_2,099.013.2
evaṃ rājarṣayaḥ sarve pratītā rājanandanaR_2,099.014.1
tasmāt trāhi naraśreṣṭha pitaraṃ narakāt prabhoR_2,099.014.2
ayodhyāṃ gaccha bharata prakṛtīr anurañjayaR_2,099.015.1
śatrughna sahito vīra saha sarvair dvijātibhiḥR_2,099.015.2
pravekṣye daṇḍakāraṇyam aham apy avilambayanR_2,099.016.1
ābhyāṃ tu sahito rājan vaidehyā lakṣmaṇena caR_2,099.016.2
tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇāmR_2,099.017.1
gaccha tvaṃ puravaram adya saṃprahṛṣṭaḥ saṃhṛṣṭas tv aham api daṇḍakān pravekṣyeR_2,099.017.2
chāyāṃ te dinakarabhāḥ prabādhamānaṃ varṣatraṃ bharata karotu mūrdhni śītāmR_2,099.018.1
eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣyeR_2,099.018.2
śatrughnaḥ kuśalamatis tu te sahāyaḥ saumitrir mama viditaḥ pradhānamitramR_2,099.019.1
catvāras tanayavarā vayaṃ narendraṃ satyasthaṃ bharata carāma mā viṣādamR_2,099.019.2
āśvāsayantaṃ bharataṃ jābālir brāhmaṇottamaḥR_2,100.001.1
uvāca rāmaṃ dharmajñaṃ dharmāpetam idaṃ vacaḥR_2,100.001.2
sādhu rāghava mā bhūt te buddhir evaṃ nirarthakāR_2,100.002.1
prākṛtasya narasyeva ārya buddhes tapasvinaḥR_2,100.002.2
kaḥ kasya puruṣo bandhuḥ kim āpyaṃ kasya kena citR_2,100.003.1
yad eko jāyate jantur eka eva vinaśyatiR_2,100.003.2
tasmān mātā pitā ceti rāma sajjeta yo naraḥR_2,100.004.1
unmatta iva sa jñeyo nāsti kā cid dhi kasya citR_2,100.004.2
yathā grāmāntaraṃ gacchan naraḥ kaś cit kva cid vasetR_2,100.005.1
utsṛjya ca tam āvāsaṃ pratiṣṭhetāpare 'haniR_2,100.005.2
evam eva manuṣyāṇāṃ pitā mātā gṛhaṃ vasuR_2,100.006.1
āvāsamātraṃ kākutstha sajjante nātra sajjanāḥR_2,100.006.2
pitryaṃ rājyaṃ samutsṛjya sa nārhati narottamaR_2,100.007.1
āsthātuṃ kāpathaṃ duḥkhaṃ viṣamaṃ bahukaṇṭakamR_2,100.007.2
samṛddhāyām ayodhyāyām ātmānam abhiṣecayaR_2,100.008.1
ekaveṇīdharā hi tvāṃ nagarī saṃpratīkṣateR_2,100.008.2
rājabhogān anubhavan mahārhān pārthivātmajaR_2,100.009.1
vihara tvam ayodhyāyāṃ yathā śakras triviṣṭapeR_2,100.009.2
na te kaś cid daśarataḥs tvaṃ ca tasya na kaś canaR_2,100.010.1
anyo rājā tvam anyaś ca tasmāt kuru yad ucyateR_2,100.010.2
gataḥ sa nṛpatis tatra gantavyaṃ yatra tena vaiR_2,100.011.1
pravṛttir eṣā martyānāṃ tvaṃ tu mithyā vihanyaseR_2,100.011.2
arthadharmaparā ye ye tāṃs tāñ śocāmi netarānR_2,100.012.1
te hi duḥkham iha prāpya vināśaṃ pretya bhejireR_2,100.012.2
aṣṭakā pitṛdaivatyam ity ayaṃ prasṛto janaḥR_2,100.013.1
annasyopadravaṃ paśya mṛto hi kim aśiṣyatiR_2,100.013.2
yadi bhuktam ihānyena deham anyasya gacchatiR_2,100.014.1
dadyāt pravasataḥ śrāddhaṃ na tat pathy aśanaṃ bhavetR_2,100.014.2
dānasaṃvananā hy ete granthā medhāvibhiḥ kṛtāḥR_2,100.015.1
yajasva dehi dīkṣasva tapas tapyasva saṃtyajaR_2,100.015.2
sa nāsti param ity eva kuru buddhiṃ mahāmateR_2,100.016.1
pratyakṣaṃ yat tad ātiṣṭha parokṣaṃ pṛṣṭhataḥ kuruR_2,100.016.2
satāṃ buddhiṃ puraskṛtya sarvalokanidarśinīmR_2,100.017.1
rājyaṃ tvaṃ pratigṛhṇīṣva bharatena prasāditaḥR_2,100.017.2
jābāles tu vacaḥ śrutvā rāmaḥ satyātmanāṃ varaḥR_2,101.001.1
uvāca parayā yuktyā svabuddhyā cāvipannayāR_2,101.001.2
bhavān me priyakāmārthaṃ vacanaṃ yad ihoktavānR_2,101.002.1
akāryaṃ kāryasaṃkāśam apathyaṃ pathyasaṃmitamR_2,101.002.2
nirmaryādas tu puruṣaḥ pāpācārasamanvitaḥR_2,101.003.1
mānaṃ na labhate satsu bhinnacāritradarśanaḥR_2,101.003.2
kulīnam akulīnaṃ vā vīraṃ puruṣamāninamR_2,101.004.1
cāritram eva vyākhyāti śuciṃ vā yadi vāśucimR_2,101.004.2
anāryas tv āryasaṃkāśaḥ śaucād dhīnas tathā śuciḥR_2,101.005.1
lakṣaṇyavad alakṣaṇyo duḥśīlaḥ śīlavān ivaR_2,101.005.2
adharmaṃ dharmaveṣeṇa yadīmaṃ lokasaṃkaramR_2,101.006.1
abhipatsye śubhaṃ hitvā kriyāvidhivivarjitamR_2,101.006.2
kaś cetayānaḥ puruṣaḥ kāryākāryavicakṣaṇaḥR_2,101.007.1
bahu maṃsyati māṃ loke durvṛttaṃ lokadūṣaṇamR_2,101.007.2
kasya yāsyāmy ahaṃ vṛttaṃ kena vā svargam āpnuyāmR_2,101.008.1
anayā vartamāno 'haṃ vṛttyā hīnapratijñayāR_2,101.008.2
kāmavṛttas tv ayaṃ lokaḥ kṛtsnaḥ samupavartateR_2,101.009.1
yadvṛttāḥ santi rājānas tadvṛttāḥ santi hi prajāḥR_2,101.009.2
satyam evānṛśaṃsyaṃ ca rājavṛttaṃ sanātanamR_2,101.010.1
tasmāt satyātmakaṃ rājyaṃ satye lokaḥ pratiṣṭhitaḥR_2,101.010.2
ṛṣayaś caiva devāś ca satyam eva hi menireR_2,101.011.1
satyavādī hi loke 'smin paramaṃ gacchati kṣayamR_2,101.011.2
udvijante yathā sarpān narād anṛtavādinaḥR_2,101.012.1
dharmaḥ satyaṃ paro loke mūlaṃ svargasya cocyateR_2,101.012.2
satyam eveśvaro loke satyaṃ padmā samāśritāR_2,101.013.1
satyamūlāni sarvāṇi satyān nāsti paraṃ padamR_2,101.013.2
dattam iṣṭaṃ hutaṃ caiva taptāni ca tapāṃsi caR_2,101.014.1
vedāḥ satyapratiṣṭhānās tasmāt satyaparo bhavetR_2,101.014.2
ekaḥ pālayate lokam ekaḥ pālayate kulamR_2,101.015.1
majjaty eko hi niraya ekaḥ svarge mahīyateR_2,101.015.2
so 'haṃ pitur nideśaṃ tu kimarthaṃ nānupālayeR_2,101.016.1
satyapratiśravaḥ satyaṃ satyena samayīkṛtaḥR_2,101.016.2
naiva lobhān na mohād vā na cājñānāt tamo'nvitaḥR_2,101.017.1
setuṃ satyasya bhetsyāmi guroḥ satyapratiśravaḥR_2,101.017.2
asatyasaṃdhasya sataś calasyāsthiracetasaḥR_2,101.018.1
naiva devā na pitaraḥ pratīcchantīti naḥ śrutamR_2,101.018.2
pratyagātmam imaṃ dharmaṃ satyaṃ paśyāmy ahaṃ svayamR_2,101.019.1
bhāraḥ satpuruṣācīrṇas tad artham abhinandyateR_2,101.019.2
kṣātraṃ dharmam ahaṃ tyakṣye hy adharmaṃ dharmasaṃhitamR_2,101.020.1
kṣudraur nṛśaṃsair lubdhaiś ca sevitaṃ pāpakarmabhiḥR_2,101.020.2
kāyena kurute pāpaṃ manasā saṃpradhārya caR_2,101.021.1
anṛtaṃ jihvayā cāha trividhaṃ karma pātakamR_2,101.021.2
bhūmiḥ kīrtir yaśo lakṣmīḥ puruṣaṃ prārthayanti hiR_2,101.022.1
svargasthaṃ cānubadhnanti satyam eva bhajeta tatR_2,101.022.2
śreṣṭhaṃ hy anāryam eva syād yad bhavān avadhārya māmR_2,101.023.1
āha yuktikarair vākyair idaṃ bhadraṃ kuruṣva haR_2,101.023.2
kathaṃ hy ahaṃ pratijñāya vanavāsam imaṃ guroḥR_2,101.024.1
bharatasya kariṣyāmi vaco hitvā guror vacaḥR_2,101.024.2
sthirā mayā pratijñātā pratijñā gurusaṃnidhauR_2,101.025.1
prahṛṣṭamānasā devī kaikeyī cābhavat tadāR_2,101.025.2
vanavāsaṃ vasann evaṃ śucir niyatabhojanaḥR_2,101.026.1
mūlaiḥ puṣpaiḥ phalaiḥ puṇyaiḥ pitṝn devāṃś ca tarpayanR_2,101.026.2
saṃtuṣṭapañcavargo 'haṃ lokayātrāṃ pravartayeR_2,101.027.1
akuhaḥ śraddadhānaḥ san kāryākāryavicakṣaṇaḥR_2,101.027.2
karmabhūmim imāṃ prāpya kartavyaṃ karma yac chubhamR_2,101.028.1
agnir vāyuś ca somaś ca karmaṇāṃ phalabhāginaḥR_2,101.028.2
śataṃ kratūnām āhṛtya devarāṭ tridivaṃ gataḥR_2,101.029.1
tapāṃsy ugrāṇi cāsthāya divaṃ yātā maharṣayaḥR_2,101.029.2
satyaṃ ca dharmaṃ ca parākramaṃ ca bhūtānukampāṃ priyavāditāṃ caR_2,101.030.1
dvijātidevātithipūjanaṃ ca panthānam āhus tridivasya santaḥR_2,101.030.2
dharme ratāḥ satpuruṣaiḥ sametās tejasvino dānaguṇapradhānāḥR_2,101.031.1
ahiṃsakā vītamalāś ca loke bhavanti pūjyā munayaḥ pradhānāḥR_2,101.031.2
jābālir api jānīte lokasyāsya gatāgatimR_2,102.001.1
nivartayitukāmas tu tvām etad vākyam abravītR_2,102.001.2
sarvaṃ salilam evāsīt pṛthivī yatra nirmitāR_2,102.002.1
tataḥ samabhavad brahmā svayambhūr daivataiḥ sahaR_2,102.002.2
sa varāhas tato bhūtvā projjahāra vasuṃdharāmR_2,102.003.1
asṛjac ca jagat sarvaṃ saha putraiḥ kṛtātmabhiḥR_2,102.003.2
ākāśaprabhavo brahmā śāśvato nitya avyayaḥR_2,102.004.1
tasmān marīciḥ saṃjajñe marīceḥ kaśyapaḥ sutaḥR_2,102.004.2
vivasvān kaśyapāj jajñe manur vaivasvataḥ smṛtaḥR_2,102.005.1
sa tu prajāpatiḥ pūrvam ikṣvākus tu manoḥ sutaḥR_2,102.005.2
yasyeyaṃ prathamaṃ dattā samṛddhā manunā mahīR_2,102.006.1
tam ikṣvākum ayodhyāyāṃ rājānaṃ viddhi pūrvakamR_2,102.006.2
ikṣvākos tu sutaḥ śrīmān kukṣir eveti viśrutaḥR_2,102.007.1
kukṣer athātmajo vīro vikukṣir udapadyataR_2,102.007.2
vikukṣes tu mahātejā bāṇaḥ putraḥ pratāpavānR_2,102.008.1
bāṇasya tu mahābāhur anaraṇyo mahāyaśāḥR_2,102.008.2
nānāvṛṣṭir babhūvāsmin na durbhikṣaṃ satāṃ vareR_2,102.009.1
anaraṇye mahārāje taskaro vāpi kaś canaR_2,102.009.2
tasmāt pṛthor mahārājas triśaṅkur udapadyataR_2,102.010.1
sa satyavacanād vīraḥ saśarīro divaṃ gataḥR_2,102.010.2
triśaṅkor abhavat sūnur dhundhumāro mahāyaśāḥR_2,102.011.1
dhundhumārān mahātejā yuvanāśvo vyajāyataR_2,102.011.2
yuvanāśva sutaḥ śrīmān māndhātā samapadyataR_2,102.012.1
māndhātus tu mahātejāḥ susaṃdhir udapadyataR_2,102.012.2
susaṃdher api putrau dvau dhruvasaṃdhiḥ prasenajitR_2,102.013.1
yaśasvī dhruvasaṃdhes tu bharato ripusūdanaḥR_2,102.013.2
yasyaite pratirājāna udapadyanta śatravaḥR_2,102.014.1
haihayās tālajaṅghāś ca śūrāś ca śaśabindavaḥR_2,102.014.2
sa ca śailavare ramye babhūvābhirato muniḥR_2,102.015.1
dve cāsya bhārye garbhiṇyau babhūvatur iti śrutiḥR_2,102.015.2
bhārgavaś cyavano nāma himavantam upāśritaḥR_2,102.016.1
tam ṛṣiṃ samupāgamya kālindī tv abhyavādayatR_2,102.016.2
sa tām abhyavadad vipro varepsuṃ putrajanmaniR_2,102.017.1
tataḥ sā gṛham āgamya devī putraṃ vyajāyataR_2,102.017.2
sapatnyā tu garas tasyai datto garbhajighāṃsayāR_2,102.018.1
gareṇa saha tenaiva jātaḥ sa sagaro 'bhavatR_2,102.018.2
sa rājā sagaro nāma yaḥ samudram akhānayatR_2,102.019.1
iṣṭvā parvaṇi vegena trāsayantam imāḥ prajāḥR_2,102.019.2
asamañjas tu putro 'bhūt sagarasyeti naḥ śrutamR_2,102.020.1
jīvann eva sa pitrā tu nirastaḥ pāpakarmakṛtR_2,102.020.2
aṃśumān iti putro 'bhūd asamañjasya vīryavānR_2,102.021.1
dilīpo 'ṃśumataḥ putro dilīpasya bhagīrathaḥR_2,102.021.2
bhagīrathāt kakutsthas tu kākutsthā yena tu smṛtāḥR_2,102.022.1
kakutsthasya tu putro 'bhūd raghur yena tu rāghavaḥR_2,102.022.2
raghos tu putras tejasvī pravṛddhaḥ puruṣādakaḥR_2,102.023.1
kalmāṣapādaḥ saudāsa ity evaṃ prathito bhuviR_2,102.023.2
kalmāṣapādaputro 'bhūc chaṅkhaṇas tv iti viśrutaḥR_2,102.024.1
yas tu tad vīryam āsādya sahaseno vyanīnaśatR_2,102.024.2
śaṅkhaṇasya tu putro 'bhūc chūraḥ śrīmān sudarśanaḥR_2,102.025.1
sudarśanasyāgnivarṇa agnivarṣasya śīghragaḥR_2,102.025.2
śīghragasya maruḥ putro maroḥ putraḥ praśuśrukaḥR_2,102.026.1
praśuśrukasya putro 'bhūd ambarīṣo mahādyutiḥR_2,102.026.2
ambarīṣasya putro 'bhūn nahuṣaḥ satyavikramaḥR_2,102.027.1
nahuṣasya ca nābhāgaḥ putraḥ paramadhārmikaḥR_2,102.027.2
ajaś ca suvrataś caiva nābhāgasya sutāv ubhauR_2,102.028.1
ajasya caiva dharmātmā rājā daśarathaḥ sutaḥR_2,102.028.2
tasya jyeṣṭho 'si dāyādo rāma ity abhiviśrutaḥR_2,102.029.1
tad gṛhāṇa svakaṃ rājyam avekṣasva jagan nṛpaR_2,102.029.2
ikṣvākūṇāṃ hi sarveṣāṃ rājā bhavati pūrvajaḥR_2,102.030.1
pūrvaje nāvaraḥ putro jyeṣṭho rājye 'bhiṣicyateR_2,102.030.2
sa rāghavāṇāṃ kuladharmam ātmanaḥ sanātanaṃ nādya vihātum arhasiR_2,102.031.1
prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥR_2,102.031.2
vasiṣṭhas tu tadā rāmam uktvā rājapurohitaḥR_2,103.001.1
abravīd dharmasaṃyuktaṃ punar evāparaṃ vacaḥR_2,103.001.2
puruṣasyeha jātasya bhavanti guravas trayaḥR_2,103.002.1
ācāryaś caiva kākutstha pitā mātā ca rāghavaR_2,103.002.2
pitā hy enaṃ janayati puruṣaṃ puruṣarṣabhaR_2,103.003.1
prajñāṃ dadāti cācāryas tasmāt sa gurur ucyateR_2,103.003.2
sa te 'haṃ pitur ācāryas tava caiva paraṃtapaR_2,103.004.1
mama tvaṃ vacanaṃ kurvan nātivarteḥ satāṃ gatimR_2,103.004.2
imā hi te pariṣadaḥ śreṇayaś ca samāgatāḥR_2,103.005.1
eṣu tāta caran dharmaṃ nātivarteḥ satāṃ gatimR_2,103.005.2
vṛddhāyā dharmaśīlāyā mātur nārhasy avartitumR_2,103.006.1
asyās tu vacanaṃ kurvan nātivarteḥ satāṃ gatimR_2,103.006.2
bharatasya vacaḥ kurvan yācamānasya rāghavaR_2,103.007.1
ātmānaṃ nātivartes tvaṃ satyadharmaparākramaR_2,103.007.2
evaṃ madhuram uktas tu guruṇā rāghavaḥ svayamR_2,103.008.1
pratyuvāca samāsīnaṃ vasiṣṭhaṃ puruṣarṣabhaḥR_2,103.008.2
yan mātāpitarau vṛttaṃ tanaye kurutaḥ sadāR_2,103.009.1
na supratikaraṃ tat tu mātrā pitrā ca yat kṛtamR_2,103.009.2
yathāśakti pradānena snāpanāc chādanena caR_2,103.010.1
nityaṃ ca priyavādena tathā saṃvardhanena caR_2,103.010.2
sa hi rājā janayitā pitā daśaratho mamaR_2,103.011.1
ājñātaṃ yan mayā tasya na tan mithyā bhaviṣyatiR_2,103.011.2
evam uktas tu rāmeṇa bharataḥ pratyanantaramR_2,103.012.1
uvāca paramodāraḥ sūtaṃ paramadurmanāḥR_2,103.012.2
iha me sthaṇḍile śīghraṃ kuśān āstara sāratheR_2,103.013.1
āryaṃ pratyupavekṣyāmi yāvan me na prasīdatiR_2,103.013.2
anāhāro nirāloko dhanahīno yathā dvijaḥR_2,103.014.1
śeṣye purastāc chālāyā yāvan na pratiyāsyatiR_2,103.014.2
sa tu rāmam avekṣantaṃ sumantraṃ prekṣya durmanāḥR_2,103.015.1
kuśottaram upasthāpya bhūmāv evāstarat svayamR_2,103.015.2
tam uvāca mahātejā rāmo rājarṣisattamāḥR_2,103.016.1
kiṃ māṃ bharata kurvāṇaṃ tāta pratyupavekṣyasiR_2,103.016.2
brāhmaṇo hy ekapārśvena narān roddhum ihārhatiR_2,103.017.1
na tu mūrdhāvasiktānāṃ vidhiḥ pratyupaveśaneR_2,103.017.2
uttiṣṭha naraśārdūla hitvaitad dāruṇaṃ vratamR_2,103.018.1
puravaryām itaḥ kṣipram ayodhyāṃ yāhi rāghavaR_2,103.018.2
āsīnas tv eva bharataḥ paurajānapadaṃ janamR_2,103.019.1
uvāca sarvataḥ prekṣya kim āryaṃ nānuśāsathaR_2,103.019.2
te tam ūcur mahātmānaṃ paurajānapadā janāḥR_2,103.020.1
kākutstham abhijānīmaḥ samyag vadati rāghavaḥR_2,103.020.2
eṣo 'pi hi mahābhāgaḥ pitur vacasi tiṣṭhatiR_2,103.021.1
ata eva na śaktāḥ smo vyāvartayitum añjasāR_2,103.021.2
teṣām ājñāya vacanaṃ rāmo vacanam abravītR_2,103.022.1
evaṃ nibodha vacanaṃ suhṛdāṃ dharmacakṣuṣāmR_2,103.022.2
etac caivobhayaṃ śrutvā samyak saṃpaśya rāghavaR_2,103.023.1
uttiṣṭha tvaṃ mahābāho māṃ ca spṛśa tathodakamR_2,103.023.2
athotthāya jalaṃ spṛṣṭvā bharato vākyam abravītR_2,103.024.1
śṛṇvantu me pariṣado mantriṇaḥ śreṇayas tathāR_2,103.024.2
na yāce pitaraṃ rājyaṃ nānuśāsāmi mātaramR_2,103.025.1
āryaṃ paramadharmajñam abhijānāmi rāghavamR_2,103.025.2
yadi tv avaśyaṃ vastavyaṃ kartavyaṃ ca pitur vacaḥR_2,103.026.1
aham eva nivatsyāmi caturdaśa vane samāḥR_2,103.026.2
dharmātmā tasya tathyena bhrātur vākyena vismitaḥR_2,103.027.1
uvāca rāmaḥ saṃprekṣya paurajānapadaṃ janamR_2,103.027.2
vikrītam āhitaṃ krītaṃ yat pitrā jīvatā mamaR_2,103.028.1
na tal lopayituṃ śakyaṃ mayā vā bharatena vāR_2,103.028.2
upadhir na mayā kāryo vanavāse jugupsitaḥR_2,103.029.1
yuktam uktaṃ ca kaikeyyā pitrā me sukṛtaṃ kṛtamR_2,103.029.2
jānāmi bharataṃ kṣāntaṃ gurusatkārakāriṇamR_2,103.030.1
sarvam evātra kalyāṇaṃ satyasaṃdhe mahātmaniR_2,103.030.2
anena dharmaśīlena vanāt pratyāgataḥ punaḥR_2,103.031.1
bhrātrā saha bhaviṣyāmi pṛthivyāḥ patir uttamaḥR_2,103.031.2
vṛto rājā hi kaikeyyā mayā tad vacanaṃ kṛtamR_2,103.032.1
anṛtān mocayānena pitaraṃ taṃ mahīpatimR_2,103.032.2
tam apratimatejobhyāṃ bhrātṛbhyāṃ romaharṣaṇamR_2,104.001.1
vismitāḥ saṃgamaṃ prekṣya samavetā maharṣayaḥR_2,104.001.2
antarhitās tv ṛṣigaṇāḥ siddhāś ca paramarṣayaḥR_2,104.002.1
tau bhrātarau mahātmānau kākutsthau praśaśaṃsireR_2,104.002.2
sa dhanyo yasya putrau dvau dharmajñau dharmavikramauR_2,104.003.1
śrutvā vayaṃ hi saṃbhāṣām ubhayoḥ spṛhayāmaheR_2,104.003.2
tatas tv ṛṣigaṇāḥ kṣipraṃ daśagrīvavadhaiṣiṇaḥR_2,104.004.1
bharataṃ rājaśārdūlam ity ūcuḥ saṃgatā vacaḥR_2,104.004.2
kule jāta mahāprājña mahāvṛtta mahāyaśaḥR_2,104.005.1
grāhyaṃ rāmasya vākyaṃ te pitaraṃ yady avekṣaseR_2,104.005.2
sadānṛṇam imaṃ rāmaṃ vayam icchāmahe pituḥR_2,104.006.1
anṛṇatvāc ca kaikeyyāḥ svargaṃ daśaratho gataḥR_2,104.006.2
etāvad uktvā vacanaṃ gandharvāḥ samaharṣayaḥR_2,104.007.1
rājarṣayaś caiva tathā sarve svāṃ svāṃ gatiṃ gatāḥR_2,104.007.2
hlāditas tena vākyena śubhena śubhadarśanaḥR_2,104.008.1
rāmaḥ saṃhṛṣṭavadanas tān ṛṣīn abhyapūjayatR_2,104.008.2
srastagātras tu bharataḥ sa vācā sajjamānayāR_2,104.009.1
kṛtāñjalir idaṃ vākyaṃ rāghavaṃ punar abravītR_2,104.009.2
rājadharmam anuprekṣya kuladharmānusaṃtatimR_2,104.010.1
kartum arhasi kākutstha mama mātuś ca yācanāmR_2,104.010.2
rakṣituṃ sumahad rājyam aham ekas tu notsaheR_2,104.011.1
paurajānapadāṃś cāpi raktān rañjayituṃ tathāR_2,104.011.2
jñātayaś ca hi yodhāś ca mitrāṇi suhṛdaś ca naḥR_2,104.012.1
tvām eva pratikāṅkṣante parjanyam iva karṣakāḥR_2,104.012.2
idaṃ rājyaṃ mahāprājña sthāpaya pratipadya hiR_2,104.013.1
śaktimān asi kākutstha lokasya paripālaneR_2,104.013.2
ity uktvā nyapatad bhrātuḥ pādayor bharatas tadāR_2,104.014.1
bhṛśaṃ saṃprārthayām āsa rāmam evaṃ priyaṃ vadaḥR_2,104.014.2
tam aṅke bhrātaraṃ kṛtvā rāmo vacanam abravītR_2,104.015.1
śyāmaṃ nalinapatrākṣaṃ mattahaṃsasvaraḥ svayamR_2,104.015.2
āgatā tvām iyaṃ buddhiḥ svajā vainayikī ca yāR_2,104.016.1
bhṛśam utsahase tāta rakṣituṃ pṛthivīm apiR_2,104.016.2
amātyaiś ca suhṛdbhiś ca buddhimadbhiś ca mantribhiḥR_2,104.017.1
sarvakāryāṇi saṃmantrya sumahānty api kārayaR_2,104.017.2
lakṣmīś candrād apeyād vā himavān vā himaṃ tyajetR_2,104.018.1
atīyāt sāgaro velāṃ na pratijñām ahaṃ pituḥR_2,104.018.2
kāmād vā tāta lobhād vā mātrā tubhyam idaṃ kṛtamR_2,104.019.1
na tan manasi kartavyaṃ vartitavyaṃ ca mātṛvatR_2,104.019.2
evaṃ bruvāṇaṃ bharataḥ kausalyāsutam abravītR_2,104.020.1
tejasādityasaṃkāśaṃ pratipaccandradarśanamR_2,104.020.2
adhirohārya pādābhyāṃ pāduke hemabhūṣiteR_2,104.021.1
ete hi sarvalokasya yogakṣemaṃ vidhāsyataḥR_2,104.021.2
so 'dhiruhya naravyāghraḥ pāduke hy avaruhya caR_2,104.022.1
prāyacchat sumahātejā bharatāya mahātmaneR_2,104.022.2
sa pāduke te bharataḥ pratāpavān svalaṃkṛte saṃparigṛhya dharmavitR_2,104.023.1
pradakṣiṇaṃ caiva cakāra rāghavaṃ cakāra caivottamanāgamūrdhaniR_2,104.023.2
athānupūrvyāt pratipūjya taṃ janaṃ gurūṃś ca mantriprakṛtīs tathānujauR_2,104.024.1
vyasarjayad rāghavavaṃśavardhanaḥ sthitaḥ svadharme himavān ivācalaḥR_2,104.024.2
taṃ mātaro bāṣpagṛhītakaṇṭho duḥkhena nāmantrayituṃ hi śekuḥR_2,104.025.1
sa tv eva mātṝr abhivādya sarvā rudan kuṭīṃ svāṃ praviveśa rāmaḥR_2,104.025.2
tataḥ śirasi kṛtvā tu pāduke bharatas tadāR_2,105.001.1
āruroha rathaṃ hṛṣṭaḥ śatrughnena samanvitaḥR_2,105.001.2
vasiṣṭho vāmadevaś ca jābāliś ca dṛḍhavrataḥR_2,105.002.1
agrataḥ prayayuḥ sarve mantriṇo mantrapūjitāḥR_2,105.002.2
mandākinīṃ nadīṃ ramyāṃ prāṅmukhās te yayus tadāR_2,105.003.1
pradakṣiṇaṃ ca kurvāṇāś citrakūṭaṃ mahāgirimR_2,105.003.2
paśyan dhātusahasrāṇi ramyāṇi vividhāni caR_2,105.004.1
prayayau tasya pārśvena sasainyo bharatas tadāR_2,105.004.2
adūrāc citrakūṭasya dadarśa bharatas tadāR_2,105.005.1
āśramaṃ yatra sa munir bharadvājaḥ kṛtālayaḥR_2,105.005.2
sa tam āśramam āgamya bharadvājasya buddhimānR_2,105.006.1
avatīrya rathāt pādau vavande kulanandanaḥR_2,105.006.2
tato hṛṣṭo bharadvājo bharataṃ vākyam abravītR_2,105.007.1
api kṛtyaṃ kṛtaṃ tāta rāmeṇa ca samāgatamR_2,105.007.2
evam uktas tu bharato bharadvājena dhīmatāR_2,105.008.1
pratyuvāca bharadvājaṃ bharato dharmavatsalaḥR_2,105.008.2
sa yācyamāno guruṇā mayā ca dṛḍhavikramaḥR_2,105.009.1
rāghavaḥ paramaprīto vasiṣṭhaṃ vākyam abravītR_2,105.009.2
pituḥ pratijñāṃ tām eva pālayiṣyāmi tattvataḥR_2,105.010.1
caturdaśa hi varṣāṇi ya pratijñā pitur mamaR_2,105.010.2
evam ukto mahāprājño vasiṣṭhaḥ pratyuvāca haR_2,105.011.1
vākyajño vākyakuśalaṃ rāghavaṃ vacanaṃ mahatR_2,105.011.2
ete prayaccha saṃhṛṣṭaḥ pāduke hemabhūṣiteR_2,105.012.1
ayodhyāyāṃ mahāprājña yogakṣemakare tavaR_2,105.012.2
evam ukto vasiṣṭhena rāghavaḥ prāṅmukhaḥ sthitaḥR_2,105.013.1
pāduke hemavikṛte mama rājyāya te dadauR_2,105.013.2
nivṛtto 'ham anujñāto rāmeṇa sumahātmanāR_2,105.014.1
ayodhyām eva gacchāmi gṛhītvā pāduke śubheR_2,105.014.2
etac chrutvā śubhaṃ vākyaṃ bharatasya mahātmanaḥR_2,105.015.1
bharadvājaḥ śubhataraṃ munir vākyam udāharatR_2,105.015.2
naitac citraṃ naravyāghra śīlavṛttavatāṃ varaR_2,105.016.1
yad āryaṃ tvayi tiṣṭhet tu nimne vṛṣṭim ivodakamR_2,105.016.2
amṛtaḥ sa mahābāhuḥ pitā daśarathas tavaR_2,105.017.1
yasya tvam īdṛśaḥ putro dharmātmā dharmavatsalaḥR_2,105.017.2
tam ṛṣiṃ tu mahātmānam uktavākyaṃ kṛtāñjaliḥR_2,105.018.1
āmantrayitum ārebhe caraṇāv upagṛhya caR_2,105.018.2
tataḥ pradakṣiṇaṃ kṛtvā bharadvājaṃ punaḥ punaḥR_2,105.019.1
bharatas tu yayau śrīmān ayodhyāṃ saha mantribhiḥR_2,105.019.2
yānaiś ca śakaṭaiś caiva hayaiś nāgaiś ca sā camūḥR_2,105.020.1
punar nivṛttā vistīrṇā bharatasyānuyāyinīR_2,105.020.2
tatas te yamunāṃ divyāṃ nadīṃ tīrtvormimālinīmR_2,105.021.1
dadṛśus tāṃ punaḥ sarve gaṅgāṃ śivajalāṃ nadīmR_2,105.021.2
tāṃ ramyajalasaṃpūrṇāṃ saṃtīrya saha bāndhavaḥR_2,105.022.1
śṛṅgaverapuraṃ ramyaṃ praviveśa sasainikaḥR_2,105.022.2
śṛṅgaverapurād bhūya ayodhyāṃ saṃdadarśa haR_2,105.023.1
bharato duḥkhasaṃtaptaḥ sārathiṃ cedam abravītR_2,105.023.2
sārathe paśya vidhvastā ayodhyā na prakāśateR_2,105.024.1
nirākārā nirānandā dīnā pratihatasvanāR_2,105.024.2
snigdhagambhīraghoṣeṇa syandanenopayān prabhuḥR_2,106.001.1
ayodhyāṃ bharataḥ kṣipraṃ praviveśa mahāyaśāḥR_2,106.001.2
biḍālolūkacaritām ālīnanaravāraṇāmR_2,106.002.1
timirābhyāhatāṃ kālīm aprakāśāṃ niśām ivaR_2,106.002.2
rāhuśatroḥ priyāṃ patnīṃ śriyā prajvalitaprabhāmR_2,106.003.1
graheṇābhyutthitenaikāṃ rohiṇīm iva pīḍitāmR_2,106.003.2
alpoṣṇakṣubdhasalilāṃ gharmottaptavihaṃgamāmR_2,106.004.1
līnamīnajhaṣagrāhāṃ kṛśāṃ girinadīm ivaR_2,106.004.2
vidhūmām iva hemābhām adhvarāgnisamutthitāmR_2,106.005.1
havirabhyukṣitāṃ paścāc chikhāṃ vipralayaṃ gatāmR_2,106.005.2
vidhvastakavacāṃ rugṇagajavājirathadhvajāmR_2,106.006.1
hatapravīrām āpannāṃ camūm iva mahāhaveR_2,106.006.2
saphenāṃ sasvanāṃ bhūtvā sāgarasya samutthitāmR_2,106.007.1
praśāntamārutoddhūtāṃ jalormim iva niḥsvanāmR_2,106.007.2
tyaktāṃ yajñāyudhaiḥ sarvair abhirūpaiś ca yājakaiḥR_2,106.008.1
sutyākāle vinirvṛtte vediṃ gataravām ivaR_2,106.008.2
goṣṭhamadhye sthitām ārtām acarantīṃ navaṃ tṛṇamR_2,106.009.1
govṛṣeṇa parityaktāṃ gavāṃ patnīm ivotsukāmR_2,106.009.2
prabhākarālaiḥ susnigdhaiḥ prajvaladbhir ivottamaiḥR_2,106.010.1
viyuktāṃ maṇibhir jātyair navāṃ muktāvalīm ivaR_2,106.010.2
sahasā calitāṃ sthānān mahīṃ puṇyakṣayād gatāmR_2,106.011.1
saṃhṛtadyutivistārāṃ tārām iva divaś cyutāmR_2,106.011.2
puṣpanaddhāṃ vasantānte mattabhramaraśālinīmR_2,106.012.1
drutadāvāgnivipluṣṭāṃ klāntāṃ vanalatām ivaR_2,106.012.2
saṃmūḍhanigamāṃ sarvāṃ saṃkṣiptavipaṇāpaṇāmR_2,106.013.1
pracchannaśaśinakṣatrāṃ dyām ivāmbudharair vṛtāmR_2,106.013.2
kṣīṇapānottamair bhinnaiḥ śarāvair abhisaṃvṛtāmR_2,106.014.1
hataśauṇḍām ivākāśe pānabhūmim asaṃskṛtāmR_2,106.014.2
vṛkṇabhūmitalāṃ nimnāṃ vṛkṇapātraiḥ samāvṛtāmR_2,106.015.1
upayuktodakāṃ bhagnāṃ prapāṃ nipatitām ivaR_2,106.015.2
vipulāṃ vitatāṃ caiva yuktapāśāṃ tarasvināmR_2,106.016.1
bhūmau bāṇair viniṣkṛttāṃ patitāṃ jyām ivāyudhātR_2,106.016.2
sahasā yuddhaśauṇḍena hayāroheṇa vāhitāmR_2,106.017.1
nikṣiptabhāṇḍām utsṛṣṭāṃ kiśorīm iva durbalāmR_2,106.017.2
prāvṛṣi pravigāḍhāyāṃ praviṣṭasyābhra maṇḍalamR_2,106.018.1
pracchannāṃ nīlajīmūtair bhāskarasya prabhām ivaR_2,106.018.2
bharatas tu rathasthaḥ sañ śrīmān daśarathātmajaḥR_2,106.019.1
vāhayantaṃ rathaśreṣṭhaṃ sārathiṃ vākyam abravītR_2,106.019.2
kiṃ nu khalv adya gambhīro mūrchito na niśamyateR_2,106.020.1
yathāpuram ayodhyāyāṃ gītavāditraniḥsvanaḥR_2,106.020.2
vāruṇīmadagandhāś ca mālyagandhaś ca mūrchitaḥR_2,106.021.1
dhūpitāgarugandhaś ca na pravāti samantataḥR_2,106.021.2
pramattagajanādaś ca mahāṃś ca rathaniḥsvanaḥR_2,106.022.1
nedānīṃ śrūyate puryām asyāṃ rāme vivāsiteR_2,106.022.2
taruṇaiś cāru veṣaiś ca narair unnatagāmibhiḥR_2,106.023.1
saṃpatadbhir ayodhyāyāṃ na vibhānti mahāpathāḥR_2,106.023.2
evaṃ bahuvidhaṃ jalpan viveśa vasatiṃ pituḥR_2,106.024.1
tena hīnāṃ narendreṇa siṃhahīnāṃ guhām ivaR_2,106.024.2
tato nikṣipya mātṝḥ sa ayodhyāyāṃ dṛḍhavrataḥR_2,107.001.1
bharataḥ śokasaṃtapto gurūn idam athābravītR_2,107.001.2
nandigrāmaṃ gamiṣyāmi sarvān āmantraye 'dya vaḥR_2,107.002.1
tatra duḥkham idaṃ sarvaṃ sahiṣye rāghavaṃ vināR_2,107.002.2
gataś ca hi divaṃ rājā vanasthaś ca gurur mamaR_2,107.003.1
rāmaṃ pratīkṣe rājyāya sa hi rājā mahāyaśāḥR_2,107.003.2
etac chrutvā śubhaṃ vākyaṃ bharatasya mahātmanaḥR_2,107.004.1
abruvan mantriṇaḥ sarve vasiṣṭhaś ca purohitaḥR_2,107.004.2
sadṛśaṃ ślāghanīyaṃ ca yad uktaṃ bharata tvayāR_2,107.005.1
vacanaṃ bhrātṛvātsalyād anurūpaṃ tavaiva tatR_2,107.005.2
nityaṃ te bandhulubdhasya tiṣṭhato bhrātṛsauhṛdeR_2,107.006.1
āryamārgaṃ prapannasya nānumanyeta kaḥ pumānR_2,107.006.2
mantriṇāṃ vacanaṃ śrutvā yathābhilaṣitaṃ priyamR_2,107.007.1
abravīt sārathiṃ vākyaṃ ratho me yujyatām itiR_2,107.007.2
prahṛṣṭavadanaḥ sarvā mātṝḥ samabhivādya saḥR_2,107.008.1
āruroha rathaṃ śrīmāñ śatrughnena samanvitaḥR_2,107.008.2
āruhya tu rathaṃ śīghraṃ śatrughnabharatāv ubhauR_2,107.009.1
yayatuḥ paramaprītau vṛtau mantripurohitaiḥR_2,107.009.2
agrato puravas tatra vasiṣṭha pramukhā dvijāḥR_2,107.010.1
prayayuḥ prāṅmukhāḥ sarve nandigrāmo yato 'bhavatR_2,107.010.2
balaṃ ca tad anāhūtaṃ gajāśvarathasaṃkulamR_2,107.011.1
prayayau bharate yāte sarve ca puravāsinaḥR_2,107.011.2
rathasthaḥ sa tu dharmātmā bharato bhrātṛvatsalaḥR_2,107.012.1
nandigrāmaṃ yayau tūrṇaṃ śirasy ādhāya pādukeR_2,107.012.2
tatas tu bharataḥ kṣipraṃ nandigrāmaṃ praviśya saḥR_2,107.013.1
avatīrya rathāt tūrṇaṃ gurūn idam uvāca haR_2,107.013.2
yogakṣemavahe ceme pāduke hemabhūṣiteR_2,107.014.1
tam imaṃ pālayiṣyāmi rāghavāgamanaṃ pratiR_2,107.014.2
kṣipraṃ saṃyojayitvā tu rāghavasya punaḥ svayamR_2,107.015.1
caraṇau tau tu rāmasya drakṣyāmi sahapādukauR_2,107.015.2
tato nikṣiptabhāro 'haṃ rāghaveṇa samāgataḥR_2,107.016.1
nivedya gurave rājyaṃ bhajiṣye guruvṛttitāmR_2,107.016.2
rāghavāya ca saṃnyāsaṃ dattveme varapādukeR_2,107.017.1
rājyaṃ cedam ayodhyāṃ ca dhūtapāpo bhavāmi caR_2,107.017.2
abhiṣikte tu kākutsthe prahṛṣṭamudite janeR_2,107.018.1
prītir mama yaśaś caiva bhaved rājyāc caturguṇamR_2,107.018.2
evaṃ tu vilapan dīno bharataḥ sa mahāyaśāḥR_2,107.019.1
nandigrāme 'karod rājyaṃ duḥkhito mantribhiḥ sahaR_2,107.019.2
sa valkalajaṭādhārī muniveṣadharaḥ prabhuḥR_2,107.020.1
nandigrāme 'vasad vīraḥ sasainyo bharatas tadāR_2,107.020.2
rāmāgamanam ākāṅkṣan bharato bhrātṛvatsalaḥR_2,107.021.1
bhrātur vacanakārī ca pratijñāpāragas tadāR_2,107.021.2
pāduke tv abhiṣicyātha nandigrāme 'vasat tadāR_2,107.022.1
bharataḥ śāsanaṃ sarvaṃ pādukābhyāṃ nyavedayatR_2,107.022.2
pratiprayāte bharate vasan rāmas tapovaneR_2,108.001.1
lakṣayām āsa sodvegam athautsukyaṃ tapasvināmR_2,108.001.2
ye tatra citrakūṭasya purastāt tāpasāśrameR_2,108.002.1
rāmam āśritya niratās tān alakṣayad utsukānR_2,108.002.2
nayanair bhṛkuṭībhiś ca rāmaṃ nirdiśya śaṅkitāḥR_2,108.003.1
anyonyam upajalpantaḥ śanaiś cakrur mithaḥ kathāḥR_2,108.003.2
teṣām autsukyam ālakṣya rāmas tv ātmani śaṅkitaḥR_2,108.004.1
kṛtāñjalir uvācedam ṛṣiṃ kulapatiṃ tataḥR_2,108.004.2
na kaccid bhagavan kiṃ cit pūrvavṛttam idaṃ mayiR_2,108.005.1
dṛśyate vikṛtaṃ yena vikriyante tapasvinaḥR_2,108.005.2
pramādāc caritaṃ kaccit kiṃ cin nāvarajasya meR_2,108.006.1
lakṣmaṇasyarṣibhir dṛṣṭaṃ nānurūpam ivātmanaḥR_2,108.006.2
kaccic chuśrūṣamāṇā vaḥ śuśrūṣaṇaparā mayiR_2,108.007.1
pramadābhyucitāṃ vṛttiṃ sītā yuktaṃ na vartateR_2,108.007.2
atharṣir jarayā vṛddhas tapasā ca jarāṃ gataḥR_2,108.008.1
vepamāna ivovāca rāmaṃ bhūtadayāparamR_2,108.008.2
kutaḥ kalyāṇasattvāyāḥ kalyāṇābhirates tathāR_2,108.009.1
calanaṃ tāta vaidehyās tapasviṣu viśeṣataḥR_2,108.009.2
tvannimittam idaṃ tāvat tāpasān prati vartateR_2,108.010.1
rakṣobhyas tena saṃvignāḥ kathayanti mithaḥ kathāḥR_2,108.010.2
rāvaṇāvarajaḥ kaś cit kharo nāmeha rākṣasaḥR_2,108.011.1
utpāṭya tāpasān sarvāñ janasthānaniketanānR_2,108.011.2
dhṛṣṭaś ca jitakāśī ca nṛśaṃsaḥ puruṣādakaḥR_2,108.012.1
avaliptaś ca pāpaś ca tvāṃ ca tāta na mṛṣyateR_2,108.012.2
tvaṃ yadā prabhṛti hy asminn āśrame tāta vartaseR_2,108.013.1
tadā prabhṛti rakṣāṃsi viprakurvanti tāpasānR_2,108.013.2
darśayanti hi bībhatsaiḥ krūrair bhīṣaṇakair apiR_2,108.014.1
nānā rūpair virūpaiś ca rūpair asukhadarśanaiḥR_2,108.014.2
apraśastair aśucibhiḥ saṃprayojya ca tāpasānR_2,108.015.1
pratighnanty aparān kṣipram anāryāḥ purataḥ sthitaḥR_2,108.015.2
teṣu teṣv āśramasthāneṣv abuddham avalīya caR_2,108.016.1
ramante tāpasāṃs tatra nāśayanto 'lpacetasaḥR_2,108.016.2
apakṣipanti srugbhāṇḍān agnīn siñcanti vāriṇāR_2,108.017.1
kalaśāṃś ca pramṛdnanti havane samupasthiteR_2,108.017.2
tair durātmabhir āviṣṭān āśramān prajihāsavaḥR_2,108.018.1
gamanāyānyadeśasya codayanty ṛṣayo 'dya māmR_2,108.018.2
tat purā rāma śārīrām upahiṃsāṃ tapasviṣuR_2,108.019.1
darśayati hi duṣṭās te tyakṣyāma imam āśramamR_2,108.019.2
bahumūlaphalaṃ citram avidūrād ito vanamR_2,108.020.1
purāṇāśramam evāhaṃ śrayiṣye sagaṇaḥ punaḥR_2,108.020.2
kharas tvayy api cāyuktaṃ purā tāta pravartateR_2,108.021.1
sahāsmābhir ito gaccha yadi buddhiḥ pravartateR_2,108.021.2
sakalatrasya saṃdeho nityaṃ yat tasya rāghavaR_2,108.022.1
samarthasyāpi hi sato vāso duḥkha ihādya teR_2,108.022.2
ity uktavantaṃ rāmas taṃ rājaputras tapasvinamR_2,108.023.1
na śaśākottarair vākyair avaroddhuṃ samutsukamR_2,108.023.2
abhinandya samāpṛcchya samādhāya ca rāghavamR_2,108.024.1
sa jagāmāśramaṃ tyaktvā kulaiḥ kulapatiḥ sahaR_2,108.024.2
rāmaḥ saṃsādhya tv ṛṣigaṇam anugamanād deśāt tasmāccit kulapatim abhivādyarṣimR_2,108.025.1
samyakprītais tair anumata upadiṣṭārthaḥ puṇyaṃ vāsāya svanilayam upasaṃpedeR_2,108.025.2
āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥR_2,108.026.1
rāghavaṃ hi satatam anugatās tāpasāś carṣicaritadhṛtaguṇāḥR_2,108.026.2
rāghavas tv apayāteṣu tapasviṣu vicintayanR_2,109.001.1
na tatrārocayad vāsaṃ kāraṇair bahubhis tadāR_2,109.001.2
iha me bharato dṛṣṭo mātaraś ca sanāgarāḥR_2,109.002.1
sā ca me smṛtir anveti tān nityam anuśocataḥR_2,109.002.2
skandhāvāraniveśena tena tasya mahātmanaḥR_2,109.003.1
hayahastikarīṣaiś ca upamardaḥ kṛto bhṛśamR_2,109.003.2
tasmād anyatra gacchāma iti saṃcintya rāghavaḥR_2,109.004.1
prātiṣṭhata sa vaidehyā lakṣmaṇena ca saṃgataḥR_2,109.004.2
so 'trer āśramam āsādya taṃ vavande mahāyaśāḥR_2,109.005.1
taṃ cāpi bhagavān atriḥ putravat pratyapadyataR_2,109.005.2
svayam ātithyam ādiśya sarvam asya susatkṛtamR_2,109.006.1
saumitriṃ ca mahābhāgāṃ sītāṃ ca samasāntvayatR_2,109.006.2
patnīṃ ca tam anuprāptāṃ vṛddhām āmantrya satkṛtāmR_2,109.007.1
sāntvayām āsa dharmajñaḥ sarvabhūtahite rataḥR_2,109.007.2
anasūyāṃ mahābhāgāṃ tāpasīṃ dharmacāriṇīmR_2,109.008.1
pratigṛhṇīṣva vaidehīm abravīd ṛṣisattamaḥR_2,109.008.2
rāmāya cācacakṣe tāṃ tāpasīṃ dharmacāriṇīmR_2,109.009.1
daśa varṣāṇy anāvṛṣṭyā dagdhe loke nirantaramR_2,109.009.2
yayā mūlaphale sṛṣṭe jāhnavī ca pravartitāR_2,109.010.1
ugreṇa tapasā yuktā niyamaiś cāpy alaṃkṛtāR_2,109.010.2
daśavarṣasahasrāṇi yayā taptaṃ mahat tapaḥR_2,109.011.1
anasūyāvratais tāta pratyūhāś ca nibarhitāḥR_2,109.011.2
devakāryanimittaṃ ca yayā saṃtvaramāṇayāR_2,109.012.1
daśarātraṃ kṛtvā rātriḥ seyaṃ māteva te 'naghaR_2,109.012.2
tām imāṃ sarvabhūtānāṃ namaskāryāṃ yaśasvinīmR_2,109.013.1
abhigacchatu vaidehī vṛddhām akrodhanāṃ sadāR_2,109.013.2
evaṃ bruvāṇaṃ tam ṛṣiṃ tathety uktvā sa rāghavaḥR_2,109.014.1
sītām uvāca dharmajñām idaṃ vacanam uttamamR_2,109.014.2
rājaputri śrutaṃ tv etan muner asya samīritamR_2,109.015.1
śreyo 'rtham ātmanaḥ śīghram abhigaccha tapasvinīmR_2,109.015.2
anasūyeti yā loke karmabhiḥ kyātim āgatāR_2,109.016.1
tāṃ śīghram abhigaccha tvam abhigamyāṃ tapasvinīmR_2,109.016.2
sītā tv etad vacaḥ śrutvā rāghavasya hitaiṣiṇīR_2,109.017.1
tām atripatnīṃ dharmajñām abhicakrāma maithilīR_2,109.017.2
śithilāṃ valitāṃ vṛddhāṃ jarāpāṇḍuramūrdhajāmR_2,109.018.1
satataṃ vepamānāṅgīṃ pravāte kadalī yathāR_2,109.018.2
tāṃ tu sītā mahābhāgām anasūyāṃ pativratāmR_2,109.019.1
abhyavādayad avyagrā svaṃ nāma samudāharatR_2,109.019.2
abhivādya ca vaidehī tāpasīṃ tām aninditāmR_2,109.020.1
baddhāñjalipuṭā hṛṣṭā paryapṛcchad anāmayamR_2,109.020.2
tataḥ sītāṃ mahābhāgāṃ dṛṣṭvā tāṃ dharmacāriṇīmR_2,109.021.1
sāntvayanty abravīd dhṛṣṭā diṣṭyā dharmam avekṣaseR_2,109.021.2
tyaktvā jñātijanaṃ sīte mānam ṛddhiṃ ca māniniR_2,109.022.1
avaruddhaṃ vane rāmaṃ diṣṭyā tvam anugacchasiR_2,109.022.2
nagarastho vanastho vā pāpo vā yadi vāśubhaḥR_2,109.023.1
yāsāṃ strīṇāṃ priyo bhartā tāsāṃ lokā mahodayāḥR_2,109.023.2
duḥśīlaḥ kāmavṛtto vā dhanair vā parivarjitaḥR_2,109.024.1
strīṇām ārya svabhāvānāṃ paramaṃ daivataṃ patiḥR_2,109.024.2
nāto viśiṣṭaṃ paśyāmi bāndhavaṃ vimṛśanty ahamR_2,109.025.1
sarvatra yogyaṃ vaidehi tapaḥ kṛtam ivāvyayamR_2,109.025.2
na tv evam avagacchanti guṇa doṣam asat striyaḥR_2,109.026.1
kāmavaktavyahṛdayā bhartṛnāthāś caranti yāḥR_2,109.026.2
prāpnuvanty ayaśaś caiva dharmabhraṃśaṃ ca maithiliR_2,109.027.1
akārya vaśam āpannāḥ striyo yāḥ khalu tad vidhāḥR_2,109.027.2
tvadvidhās tu guṇair yuktā dṛṣṭalokaparāvarāḥR_2,109.028.1
striyaḥ svarge cariṣyanti yathā puṇyakṛtas tathāR_2,109.028.2
sā tv evam uktā vaidehī anasūyān asūyayāR_2,110.001.1
pratipūjya vaco mandaṃ pravaktum upacakrameR_2,110.001.2
naitad āścaryam āryāyā yan māṃ tvam anubhāṣaseR_2,110.002.1
viditaṃ tu mamāpy etad yathā nāryāḥ patir guruḥR_2,110.002.2
yady apy eṣa bhaved bhartā mamārye vṛttavarjitaḥR_2,110.003.1
advaidham upavartavyas tathāpy eṣa mayā bhavetR_2,110.003.2
kiṃ punar yo guṇaślāghyaḥ sānukrośo jitendriyaḥR_2,110.004.1
sthirānurāgo dharmātmā mātṛvartī pitṛ priyaḥR_2,110.004.2
yāṃ vṛttiṃ vartate rāmaḥ kausalyāyāṃ mahābalaḥR_2,110.005.1
tām eva nṛpanārīṇām anyāsām api vartateR_2,110.005.2
sakṛd dṛṣṭāsv api strīṣu nṛpeṇa nṛpavatsalaḥR_2,110.006.1
mātṛvad vartate vīro mānam utsṛjya dharmavitR_2,110.006.2
āgacchantyāś ca vijanaṃ vanam evaṃ bhayāvahamR_2,110.007.1
samāhitaṃ hi me śvaśrvā hṛdaye yat sthitaṃ mamaR_2,110.007.2
prāṇipradānakāle ca yat purā tv agnisaṃnidhauR_2,110.008.1
anuśiṣṭā jananyāsmi vākyaṃ tad api me dhṛtamR_2,110.008.2
navīkṛtaṃ tu tat sarvaṃ vākyais te dharmacāriṇiR_2,110.009.1
patiśuśrūṣaṇān nāryās tapo nānyad vidhīyateR_2,110.009.2
sāvitrī patiśuśrūṣāṃ kṛtvā svarge mahīyateR_2,110.010.1
tathā vṛttiś ca yātā tvaṃ patiśuśrūṣayā divamR_2,110.010.2
variṣṭhā sarvanārīṇām eṣā ca divi devatāR_2,110.011.1
rohiṇī ca vinā candraṃ muhūrtam api dṛśyateR_2,110.011.2
evaṃvidhāś ca pravarāḥ striyo bhartṛdṛḍhavratāḥR_2,110.012.1
devaloke mahīyante puṇyena svena karmaṇāR_2,110.012.2
tato 'nasūyā saṃhṛṣṭā śrutvoktaṃ sītayā vacaḥR_2,110.013.1
śirasy āghrāya covāca maithilīṃ harṣayanty utaR_2,110.013.2
niyamair vividhair āptaṃ tapo hi mahad asti meR_2,110.014.1
tat saṃśritya balaṃ sīte chandaye tvāṃ śucivrateR_2,110.014.2
prītā cāsmy ucitaṃ kiṃ te karavāṇi bravīhi meR_2,110.015.1
kṛtam ity abravīt sītā tapobalasamanvitāmR_2,110.015.2
sā tv evam uktā dharmajñā tayā prītatarābhavatR_2,110.016.1
saphalaṃ ca praharṣaṃ te hanta sīte karomy ahamR_2,110.016.2
idaṃ divyaṃ varaṃ mālyaṃ vastram ābharaṇāni caR_2,110.017.1
aṅgarāgaṃ ca vaidehi mahārham anulepanamR_2,110.017.2
mayā dattam idaṃ sīte tava gātrāṇi śobhayetR_2,110.018.1
anurūpam asaṃkliṣṭaṃ nityam eva bhaviṣyatiR_2,110.018.2
aṅgarāgeṇa divyena liptāṅgī janakātmajeR_2,110.019.1
śobhayiṣyāmi bhartāraṃ yathā śrīr viṣṇum avyayamR_2,110.019.2
sā vastram aṅgarāgaṃ ca bhūṣaṇāni srajas tathāR_2,110.020.1
maithilī pratijagrāha prītidānam anuttamamR_2,110.020.2
pratigṛhya ca tat sītā prītidānaṃ yaśasvinīR_2,110.021.1
śliṣṭāñjalipuṭā dhīrā samupāsta tapodhanāmR_2,110.021.2
tathā sītām upāsīnām anasūyā dṛḍhavratāR_2,110.022.1
vacanaṃ praṣṭum ārebhe kathāṃ kāṃ cid anupriyāmR_2,110.022.2
svayaṃvare kila prāptā tvam anena yaśasvināR_2,110.023.1
rāghaveṇeti me sīte kathā śrutim upāgatāR_2,110.023.2
tāṃ kathāṃ śrotum icchāmi vistareṇa ca maithiliR_2,110.024.1
yathānubhūtaṃ kārtsnyena tan me tvaṃ vaktum arhasiR_2,110.024.2
evam uktā tu sā sītā tāṃ tato dharmacāriṇīmR_2,110.025.1
śrūyatām iti coktvā vai kathayām āsa tāṃ kathāmR_2,110.025.2
mithilādhipatir vīro janako nāma dharmavitR_2,110.026.1
kṣatradharmaṇy abhirato nyāyataḥ śāsti medinīmR_2,110.026.2
tasya lāṅgalahastasya karṣataḥ kṣetramaṇḍalamR_2,110.027.1
ahaṃ kilotthitā bhittvā jagatīṃ nṛpateḥ sutāR_2,110.027.2
sa māṃ dṛṣṭvā narapatir muṣṭivikṣepatatparaḥR_2,110.028.1
pāṃśu guṇṭhita sarvāṅgīṃ vismito janako 'bhavatR_2,110.028.2
anapatyena ca snehād aṅkam āropya ca svayamR_2,110.029.1
mameyaṃ tanayety uktvā sneho mayi nipātitaḥR_2,110.029.2
antarikṣe ca vāg uktāpratimā mānuṣī kilaR_2,110.030.1
evam etan narapate dharmeṇa tanayā tavaR_2,110.030.2
tataḥ prahṛṣṭo dharmātmā pitā me mithilādhipaḥR_2,110.031.1
avāpto vipulām ṛddhiṃ mām avāpya narādhipaḥR_2,110.031.2
dattvā cāsmīṣṭavad devyai jyeṣṭhāyai puṇyakarmaṇāR_2,110.032.1
tayā saṃbhāvitā cāsmi snigdhayā mātṛsauhṛdātR_2,110.032.2
patisaṃyogasulabhaṃ vayo dṛṣṭvā tu me pitāR_2,110.033.1
cintām abhyagamad dīno vittanāśād ivādhanaḥR_2,110.033.2
sadṛśāc cāpakṛṣṭāc ca loke kanyāpitā janātR_2,110.034.1
pradharṣaṇām avāpnoti śakreṇāpi samo bhuviR_2,110.034.2
tāṃ dharṣaṇām adūrasthāṃ saṃdṛśyātmani pārthivaḥR_2,110.035.1
cinntārṇavagataḥ pāraṃ nāsasādāplavo yathaR_2,110.035.2
ayonijāṃ hi māṃ jñātvā nādhyagacchat sa cintayanR_2,110.036.1
sadṛśaṃ cānurūpaṃ ca mahīpālaḥ patiṃ mamaR_2,110.036.2
tasya buddhir iyaṃ jātā cintayānasya saṃtatamR_2,110.037.1
svayaṃ varaṃ tanūjāyāḥ kariṣyāmīti dhīmataḥR_2,110.037.2
mahāyajñe tadā tasya varuṇena mahātmanāR_2,110.038.1
dattaṃ dhanurvaraṃ prītyā tūṇī cākṣayya sāyakauR_2,110.038.2
asaṃcālyaṃ manuṣyaiś ca yatnenāpi ca gauravātR_2,110.039.1
tan na śaktā namayituṃ svapneṣv api narādhipāḥR_2,110.039.2
tad dhanuḥ prāpya me pitrā vyāhṛtaṃ satyavādināR_2,110.040.1
samavāye narendrāṇāṃ pūrvam āmantrya pārthivānR_2,110.040.2
idaṃ ca dhanur udyamya sajyaṃ yaḥ kurute naraḥR_2,110.041.1
tasya me duhitā bhāryā bhaviṣyati na saṃśayaḥR_2,110.041.2
tac ca dṛṣṭvā dhanuḥśreṣṭhaṃ gauravād girisaṃnibhamR_2,110.042.1
abhivādya nṛpā jagmur aśaktās tasya tolaneR_2,110.042.2
sudīrghasya tu kālasya rāghavo 'yaṃ mahādyutiḥR_2,110.043.1
viśvāmitreṇa sahito yajñaṃ draṣṭuṃ samāgataḥR_2,110.043.2
lakṣmaṇena saha bhrātrā rāmaḥ satyaparākramaḥR_2,110.044.1
viśvāmitras tu dharmātmā mama pitrā supūjitaḥR_2,110.044.2
sutau daśarathasyemau dhanurdarśanakāṅkṣiṇauR_2,110.045.1
ity uktas tena vipreṇa tad dhanuḥ samupānayatR_2,110.045.2
nimeṣāntaramātreṇa tad ānamya sa vīryavānR_2,110.046.1
jyāṃ samāropya jhaṭiti pūrayām āsa vīryavānR_2,110.046.2
tena pūrayatā vegān madhye bhagnaṃ dvidhā dhanuḥR_2,110.047.1
tasya śabdo 'bhavad bhīmaḥ patitasyāśaner ivaR_2,110.047.2
tato 'haṃ tatra rāmāya pitrā satyābhisaṃdhināR_2,110.048.1
udyatā dātum udyamya jalabhājanam uttamamR_2,110.048.2
dīyamānāṃ na tu tadā pratijagrāha rāghavaḥR_2,110.049.1
avijñāya pituś chandam ayodhyādhipateḥ prabhoḥR_2,110.049.2
tataḥ śvaśuram āmantrya vṛddhaṃ daśarathaṃ nṛpamR_2,110.050.1
mama pitrā ahaṃ dattā rāmāya viditātmaneR_2,110.050.2
mama caivānujā sādhvī ūrmilā priyadarśanāR_2,110.051.1
bhāryārthe lakṣmaṇasyāpi dattā pitrā mama svayamR_2,110.051.2
evaṃ dattāsmi rāmāya tadā tasmin svayaṃ vareR_2,110.052.1
anuraktā ca dharmeṇa patiṃ vīryavatāṃ varamR_2,110.052.2
anasūyā tu dharmajñā śrutvā tāṃ mahatīṃ kathāmR_2,111.001.1
paryaṣvajata bāhubhyāṃ śirasy āghrāya maithilīmR_2,111.001.2
vyaktākṣarapadaṃ citraṃ bhāṣitaṃ madhuraṃ tvayāR_2,111.002.1
yathā svayaṃvaraṃ vṛttaṃ tat sarvaṃ hi śrutaṃ mayāR_2,111.002.2
rame 'haṃ kathayā te tu dṛḍhaṃ madhurabhāṣiṇiR_2,111.003.1
ravir astaṃ gataḥ śrīmān upohya rajanīṃ śivāmR_2,111.003.2
divasaṃ prati kīrṇānām āhārārthaṃ patatriṇāmR_2,111.004.1
saṃdhyākāle nilīnānāṃ nidrārthaṃ śrūyate dhvaniḥR_2,111.004.2
ete cāpy abhiṣekārdrā munayaḥ phalaśodhanāḥR_2,111.005.1
sahitā upavartante salilāplutavalkalāḥR_2,111.005.2
ṛṣīṇām agnihotreṣu huteṣu vidhipurvakamR_2,111.006.1
kapotāṅgāruṇo dhūmo dṛśyate pavanoddhataḥR_2,111.006.2
alpaparṇā hi taravo ghanībhūtāḥ samantataḥR_2,111.007.1
viprakṛṣṭe 'pi ye deśe na prakāśanti vai diśaḥR_2,111.007.2
rajanī rasasattvāni pracaranti samantataḥR_2,111.008.1
tapovanamṛgā hy ete veditīrtheṣu śerateR_2,111.008.2
saṃpravṛttā niśā sīte nakṣatrasamalaṃkṛtāR_2,111.009.1
jyotsnā prāvaraṇaś candro dṛśyate 'bhyudito 'mbareR_2,111.009.2
gamyatām anujānāmi rāmasyānucarī bhavaR_2,111.010.1
kathayantyā hi madhuraṃ tvayāhaṃ paritoṣitāR_2,111.010.2
alaṃkuru ca tāvat tvaṃ pratyakṣaṃ mama maithiliR_2,111.011.1
prītiṃ janaya me vatsa divyālaṃkāraśobhinīR_2,111.011.2
sā tadā samalaṃkṛtya sītā surasutopamāR_2,111.012.1
praṇamya śirasā tasyai rāmaṃ tv abhimukhī yayauR_2,111.012.2
tathā tu bhūṣitāṃ sītāṃ dadarśa vadatāṃ varaḥR_2,111.013.1
rāghavaḥ prītidānena tapasvinyā jaharṣa caR_2,111.013.2
nyavedayat tataḥ sarvaṃ sītā rāmāya maithilīR_2,111.014.1
prītidānaṃ tapasvinyā vasanābharaṇasrajāmR_2,111.014.2
prahṛṣṭas tv abhavad rāmo lakṣmaṇaś ca mahārathaḥR_2,111.015.1
maithilyāḥ satkriyāṃ dṛṣṭvā mānuṣeṣu sudurlabhāmR_2,111.015.2
tatas tāṃ sarvarīṃ prītaḥ puṇyāṃ śaśinibhānanaḥR_2,111.016.1
arcitas tāpasaiḥ siddhair uvāsa raghunandanaḥR_2,111.016.2
tasyāṃ rātryāṃ vyatītāyām abhiṣicya hutāgnikānR_2,111.017.1
āpṛcchetāṃ naravyāghrau tāpasān vanagocarānR_2,111.017.2
tāv ūcus te vanacarās tāpasā dharmacāriṇaḥR_2,111.018.1
vanasya tasya saṃcāraṃ rākṣasaiḥ samabhiplutamR_2,111.018.2
eṣa panthā maharṣīṇāṃ phalāny āharatāṃ vaneR_2,111.019.1
anena tu vanaṃ durgaṃ gantuṃ rāghava te kṣamamR_2,111.019.2
itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥR_2,111.020.1
vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalamR_2,111.020.2
praviśya tu mahāraṇyaṃ daṇḍakāraṇyam ātmavānR_3,001.001.1
dadarśa rāmo durdharṣas tāpasāśramamaṇḍalamR_3,001.001.2
kuśacīraparikṣiptaṃ brāhmyā lakṣmyā samāvṛtamR_3,001.002.1
yathā pradīptaṃ durdharśaṃ gagane sūryamaṇḍalamR_3,001.002.2
śaraṇyaṃ sarvabhūtānāṃ susamṛṣṭājiraṃ sadāR_3,001.003.1
pūjitaṃ copanṛttaṃ ca nityam apsarasāṃ gaṇaiḥR_3,001.003.2
viśālair agniśaraṇaiḥ srugbhāṇḍair ajinaiḥ kuśaiḥR_3,001.004.1
samidbhis toyakalaśaiḥ phalamūlaiś ca śobhitamR_3,001.004.2
āraṇyaiś ca mahāvṛkṣaiḥ puṇyaiḥ svāduphalair vṛtamR_3,001.005.1
balihomārcitaṃ puṇyaṃ brahmaghoṣanināditamR_3,001.005.2
puṣpair vanyaiḥ parikṣiptaṃ padminyā ca sapadmayāR_3,001.006.1
phalamūlāśanair dāntaiś cīrakṛṣṇājināmbaraiḥR_3,001.006.2
sūryavaiśvānarābhaiś ca purāṇair munibhir vṛtamR_3,001.007.1
puṇyaiś a niyatāhāraiḥ śobhitaṃ paramarṣibhiḥR_3,001.007.2
tad brahmabhavanaprakhyaṃ brahmaghoṣanināditamR_3,001.008.1
brahmavidbhir mahābhāgair brāhmaṇair upaśobhitamR_3,001.008.2
tad dṛṣṭvā rāghavaḥ śrīmāṃs tāpasāśramamaṇḍalamR_3,001.009.1
abhyagacchan mahātejā vijyaṃ kṛtvā mahad dhanuḥR_3,001.009.2
divyajñānopapannās te rāmaṃ dṛṣṭvā maharṣayaḥR_3,001.010.1
abhyagacchaṃs tadā prītā vaidehīṃ ca yaśasvinīmR_3,001.010.2
te taṃ somam ivodyantaṃ dṛṣṭvā vai dharmacāriṇaḥR_3,001.011.1
maṅgalāni prayuñjānāḥ pratyagṛhṇan dṛḍhavratāḥR_3,001.011.2
rūpasaṃhananaṃ lakṣmīṃ saukumāryaṃ suveṣatāmR_3,001.012.1
dadṛśur vismitākārā rāmasya vanavāsinaḥR_3,001.012.2
vaidehīṃ lakṣmaṇaṃ rāmaṃ netrair animiṣair ivaR_3,001.013.1
āścaryabhūtān dadṛśuḥ sarve te vanacāriṇaḥR_3,001.013.2
atrainaṃ hi mahābhāgāḥ sarvabhūtahite ratāḥR_3,001.014.1
atithiṃ parṇaśālāyāṃ rāghavaṃ saṃnyaveśayanR_3,001.014.2
tato rāmasya satkṛtya vidhinā pāvakopamāḥR_3,001.015.1
ājahrus te mahābhāgāḥ salilaṃ dharmacāriṇaḥR_3,001.015.2
mūlaṃ puṣpaṃ phalaṃ vanyam āśramaṃ ca mahātmanaḥR_3,001.016.1
nivedayītvā dharmajñās tataḥ prāñjalayo 'bruvanR_3,001.016.2
dharmapālo janasyāsya śaraṇyaś ca mahāyaśāḥR_3,001.017.1
pūjanīyaś ca mānyaś ca rājā daṇḍadharo guruḥR_3,001.017.2
indrasyaiva caturbhāgaḥ prajā rakṣati rāghavaR_3,001.018.1
rājā tasmād vanān bhogān bhuṅkte lokanamaskṛtaḥR_3,001.018.2
te vayaṃ bhavatā rakṣyā bhavadviṣayavāsinaḥR_3,001.019.1
nagarastho vanastho vā tvaṃ no rājā janeśvaraḥR_3,001.019.2
nyastadaṇḍā vayaṃ rājañ jitakrodhā jitendriyāḥR_3,001.020.1
rakṣitavyās tvayā śaśvad garbhabhūtās tapodhanāḥR_3,001.020.2
evam uktvā phalair mūlaiḥ puṣpair vanyaiś ca rāghavamR_3,001.021.1
anyaiś ca vividhāhāraiḥ salakṣmaṇam apūjayanR_3,001.021.2
tathānye tāpasāḥ siddhā rāmaṃ vaiśvānaropamāḥR_3,001.022.1
nyāyavṛttā yathānyāyaṃ tarpayām āsur īśvaramR_3,001.022.2
kṛtātithyo 'tha rāmas tu sūryasyodayanaṃ pratiR_3,002.001.1
āmantrya sa munīn sarvān vanam evānvagāhataR_3,002.001.2
nānāmṛgagaṇākīrṇaṃ śārdūlavṛkasevitamR_3,002.002.1
dhvastavṛkṣalatāgulmaṃ durdarśa salilāśayamR_3,002.002.2
niṣkūjanānāśakuni jhillikā gaṇanāditamR_3,002.003.1
lakṣmaṇānugato rāmo vanamadhyaṃ dadarśa haR_3,002.003.2
vanamadhye tu kākutsthas tasmin ghoramṛgāyuteR_3,002.004.1
dadarśa giriśṛṅgābhaṃ puruṣādaṃ mahāsvanamR_3,002.004.2
gabhīrākṣaṃ mahāvaktraṃ vikaṭaṃ viṣamodaramR_3,002.005.1
bībhatsaṃ viṣamaṃ dīrghaṃ vikṛtaṃ ghoradarśanamR_3,002.005.2
vasānaṃ carmavaiyāghraṃ vasārdraṃ rudhirokṣitamR_3,002.006.1
trāsanaṃ sarvabhūtānāṃ vyāditāsyam ivāntakamR_3,002.006.2
trīn siṃhāṃś caturo vyāghrān dvau vṛkau pṛṣatān daśaR_3,002.007.1
saviṣāṇaṃ vasādigdhaṃ gajasya ca śiro mahatR_3,002.007.2
avasajyāyase śūle vinadantaṃ mahāsvanamR_3,002.008.1
sa rāmaṃ lakṣmaṇaṃ caiva sītāṃ dṛṣṭvā ca maithilīmR_3,002.008.2
abhyadhāvat susaṃkruddhaḥ prajāḥ kāla ivāntakaḥR_3,002.009.1
sa kṛtvā bhairavaṃ nādaṃ cālayann iva medinīmR_3,002.009.2
aṅgenādāya vaidehīm apakramya tato 'bravītR_3,002.010.1
yuvāṃ jaṭācīradharau sabhāryau kṣīṇajīvitauR_3,002.010.2
praviṣṭau daṇḍakāraṇyaṃ śaracāpāsidhāriṇauR_3,002.011.1
kathaṃ tāpasayor vāṃ ca vāsaḥ pramadayā sahaR_3,002.011.2
adharmacāriṇau pāpau kau yuvāṃ munidūṣakauR_3,002.012.1
ahaṃ vanam idaṃ durgaṃ virāgho nāma rākṣasaḥR_3,002.012.2
iyaṃ nārī varārohā mama bharyā bhaviṣyatiR_3,002.013.1
yuvayoḥ pāpayoś cāhaṃ pāsyāmi rudhiraṃ mṛdheR_3,002.013.2
śrutvā sagarvitaṃ vākyaṃ saṃbhrāntā janakātmajāR_3,002.014.1
sītā prāvepatodvegāt pravāte kadalī yathāR_3,002.014.2
tāṃ dṛṣṭvā rāghavaḥ sītāṃ virādhāṅkagatāṃ śubhāmR_3,002.015.1
abravīl lakṣmaṇaṃ vākyaṃ mukhena pariśuṣyatāR_3,002.015.2
mama bhāryāṃ śubhācārāṃ virādhāṅke praveśitāmR_3,002.016.1
atyanta sukhasaṃvṛddhāṃ rājaputrīṃ yaśasvinīmR_3,002.016.2
yad abhipretam asmāsu priyaṃ vara vṛtaṃ ca yatR_3,002.017.1
kaikeyyās tu susaṃvṛttaṃ kṣipram adyaiva lakṣmaṇaR_3,002.017.2
yayāhaṃ sarvabhūtānāṃ hitaḥ prasthāpito vanamR_3,002.018.1
adyedānīṃ sakāmā sā yā mātā mama madhyamāR_3,002.018.2
parasparśāt tu vaidehyā na duḥkhataram asti meR_3,002.019.1
pitur vināśāt saumitre svarājyaharaṇāt tathāR_3,002.019.2
iti bruvati kākutsthe bāṣpaśokaparipluteR_3,002.020.1
abravīl lakṣmaṇaḥ kruddho ruddho nāga iva śvasanR_3,002.020.2
anātha iva bhūtānāṃ nāthas tvaṃ vāsavopamaḥR_3,002.021.1
mayā preṣyeṇa kākutstha kimarthaṃ paritapsyaseR_3,002.021.2
śareṇa nihatasyādya mayā kruddhena rakṣasaḥR_3,002.022.1
virādhasya gatāsor hi mahī pāsyati śoṇitamR_3,002.022.2
rājyakāme mama krodho bharate yo babhūva haR_3,002.023.1
taṃ virādhe vimokṣyāmi vajrī vajram ivācaleR_3,002.023.2
mama bhujabalavegavegitaḥ patatu śaro 'sya mahān mahorasiR_3,002.024.1
vyapanayatu tanoś ca jīvitaṃ patatu tataś ca mahīṃ vighūrṇitaḥR_3,002.024.2
athovāca punar vākyaṃ virādhaḥ pūrayan vanamR_3,003.001.1
ātmānaṃ pṛcchate brūtaṃ kau yuvāṃ kva gamiṣyathaḥR_3,003.001.2
tam uvāca tato rāmo rākṣasaṃ jvalitānanamR_3,003.002.1
pṛcchantaṃ sumahātejā ikṣvākukulam ātmanaḥR_3,003.002.2
kṣatriyo vṛttasaṃpannau viddhi nau vanagocarauR_3,003.003.1
tvāṃ tu veditum icchāvaḥ kas tvaṃ carasi daṇḍakānR_3,003.003.2
tam uvāca virādhas tu rāmaṃ satyaparākramamR_3,003.004.1
hanta vakṣyāmi te rājan nibodha mama rāghavaR_3,003.004.2
putraḥ kila jayasyāhaṃ mātā mama śatahradāR_3,003.005.1
virādha iti mām āhuḥ pṛthivyāṃ sarvarākṣasāḥR_3,003.005.2
tapasā cāpi me prāptā brahmaṇo hi prasādajāR_3,003.006.1
śastreṇāvadhyatā loke 'cchedyābhedyatvam eva caR_3,003.006.2
utsṛjya pramadām enām anapekṣau yathāgatamR_3,003.007.1
tvaramāṇau pālayethāṃ na vāṃ jīvitam ādadeR_3,003.007.2
taṃ rāmaḥ pratyuvācedaṃ kopasaṃraktalocanaḥR_3,003.008.1
rākṣasaṃ vikṛtākāraṃ virādhaṃ pāpacetasaṃR_3,003.008.2
kṣudra dhik tvāṃ tu hīnārthaṃ mṛtyum anveṣase dhruvamR_3,003.009.1
raṇe saṃprāpsyase tiṣṭha na me jīvan gamiṣyasiR_3,003.009.2
tataḥ sajyaṃ dhanuḥ kṛtvā rāmaḥ suniśitāñ śarānR_3,003.010.1
suśīghram abhisaṃdhāya rākṣasaṃ nijaghāna haR_3,003.010.2
dhanuṣā jyāguṇavatā saptabāṇān mumoca haR_3,003.011.1
rukmapuṅkhān mahāvegān suparṇānilatulyagānR_3,003.011.2
te śarīraṃ virādhasya bhittvā barhiṇavāsasaḥR_3,003.012.1
nipetuḥ śoṇitādigdhā dharaṇyāṃ pāvakopamāḥR_3,003.012.2
sa vinadya mahānādaṃ śūlaṃ śakradhvajopamamR_3,003.013.1
pragṛhyāśobhata tadā vyāttānana ivāntakaḥR_3,003.013.2
tac chūlaṃ vajrasaṃkāśaṃ gagane jvalanopamamR_3,003.014.1
dvābhyāṃ śarābhyāṃ ciccheda rāmaḥ śastrabhṛtāṃ varaḥR_3,003.014.2
tasya raudrasya saumitrir bāhuṃ savyaṃ babhañja haR_3,003.015.1
rāmas tu dakṣiṇaṃ bāhuṃ tarasā tasya rakṣasaḥR_3,003.015.2
dharaṇyāṃ meghasaṃkāśo vajrabhinna ivācalaḥR_3,003.016.1
idaṃ provāca kākutsthaṃ virādhaḥ puruṣarṣabhamR_3,003.016.2
kausalyā suprajās tāta rāmas tvaṃ vidito mayāR_3,003.017.1
vaidehī ca mahābhāgā lakṣmaṇaś ca mahāyaśāḥR_3,003.017.2
abhiśāpād ahaṃ ghorāṃ praviṣṭo rākṣasīṃ tanumR_3,003.018.1
tumburur nāma gandharvaḥ śapto vaiśvaraṇena hiR_3,003.018.2
prasādyamānaś ca mayā so 'bravīn māṃ mahāyaśāḥR_3,003.019.1
yadā dāśarathī rāmas tvāṃ vadhiṣyati saṃyugeR_3,003.019.2
tadā prakṛtim āpanno bhavān svargaṃ gamiṣyatiR_3,003.020.1
iti vaiśravaṇo rājā rambhāsaktam uvāca haR_3,003.020.2
tava prasādān mukto 'ham abhiśāpāt sudāruṇātR_3,003.021.1
bhavanaṃ svaṃ gamiṣyāmi svasti vo 'stu paraṃtapaR_3,003.021.2
ito vasati dharmātmā śarabhaṅgaḥ pratāpavānR_3,003.022.1
adhyardhayojane tāta maharṣiḥ sūryasaṃnibhaḥR_3,003.022.2
taṃ kṣipram abhigaccha tvaṃ sa te śreyo vidhāsyatiR_3,003.023.1
avaṭe cāpi māṃ rāma nikṣipya kuśalī vrajaR_3,003.023.2
rakṣasāṃ gatasattvānām eṣa dharmaḥ sanātanaḥR_3,003.024.1
avaṭe ye nidhīyante teṣāṃ lokāḥ sanātanāḥR_3,003.024.2
evam uktvā tu kākutsthaṃ virādhaḥ śarapīḍitaḥR_3,003.025.1
babhūva svargasaṃprāpto nyastadeho mahābalaḥR_3,003.025.2
taṃ muktakaṇṭham utkṣipya śaṅkukarṇaṃ mahāsvanamR_3,003.026.1
virādhaṃ prākṣipac chvabhre nadantaṃ bhairavasvanamR_3,003.026.2
tatas tu tau kāñcanacitrakārmukau nihatya rakṣaḥ parigṛhya maithilīmR_3,003.027.1
vijahratus tau muditau mahāvane divi sthitau candradivākarāv ivaR_3,003.027.2
tataḥ sītāṃ pariṣvajya samāśvāsya ca vīryavānR_3,004.001.1
abravīl lakṣmaṇāṃ rāmo bhrātaraṃ dīptatejasaṃR_3,004.001.2
kaṣṭaṃ vanam idaṃ durgaṃ na ca smo vanagocarāḥR_3,004.002.1
abhigacchāmahe śīghraṃ śarabhaṅgaṃ tapodhanamR_3,004.002.2
R_3,004.002R_3,004.003.1
āśramaṃ śarabhaṅgasya rāghavo 'bhijagāma haR_3,004.003.2
tasya devaprabhāvasya tapasā bhāvitātmanaḥR_3,004.004.1
samīpe śarabhaṅgasya dadarśa mahad adbhutamR_3,004.004.2
vibhrājamānaṃ vapuṣā sūryavaiśvānaropamamR_3,004.005.1
asaṃspṛśantaṃ vasudhāṃ dadarśa vibudheśvaramR_3,004.005.2
suprabhābharaṇaṃ devaṃ virajo 'mbaradhāriṇamR_3,004.006.1
tadvidhair eva bahubhiḥ pūjyamānaṃ mahātmabhiḥR_3,004.006.2
haribhir vājibhir yuktam antarikṣagataṃ rathamR_3,004.007.1
dadarśādūratas tasya taruṇādityasaṃnibhamR_3,004.007.2
pāṇḍurābhraghanaprakhyaṃ candramaṇḍalasaṃnibhamR_3,004.008.1
apaśyad vimalaṃ chatraṃ citramālyopaśobhitamR_3,004.008.2
cāmaravyajane cāgrye rukmadaṇḍe mahādhaneR_3,004.009.1
gṛhīte vananārībhyāṃ dhūyamāne ca mūrdhaniR_3,004.009.2
gandharvāmarasiddhāś ca bahavaḥ paramarṣayaḥR_3,004.010.1
antarikṣagataṃ devaṃ vāgbhir agryābhir īḍireR_3,004.010.2
ye hayāḥ puruhūtasya purā śakrasya naḥ śrutāḥR_3,004.011.1
antarikṣagatā divyās ta ime harayo dhruvamR_3,004.011.2
ime ca puruṣavyāghra ye tiṣṭhanty abhito rathamR_3,004.012.1
śataṃ śataṃ kuṇḍalino yuvānaḥ khaḍgapāṇayaḥR_3,004.012.2
urodeśeṣu sarveṣāṃ hārā jvalanasaṃnibhāḥR_3,004.013.1
rūpaṃ bibhrati saumitre pañcaviṃśativārṣikamR_3,004.013.2
etad dhi kila devānāṃ vayo bhavati nityadāR_3,004.014.1
yatheme puruṣavyāghrā dṛśyante priyadarśanāḥR_3,004.014.2
ihaiva saha vaidehyā muhūrtaṃ tiṣṭha lakṣmaṇaR_3,004.015.1
yāvaj janāmy ahaṃ vyaktaṃ ka eṣa dyutimān ratheR_3,004.015.2
tam evam uktvā saumitrim ihaiva sthīyatām itiR_3,004.016.1
abhicakrāma kākutsthaḥ śarabhaṅgāśramaṃ pratiR_3,004.016.2
tataḥ samabhigacchantaṃ prekṣya rāmaṃ śacīpatiḥR_3,004.017.1
śarabhaṅgam anujñāpya vibudhān idam abravītR_3,004.017.2
ihopayāty asau rāmo yāvan māṃ nābhibhāṣateR_3,004.018.1
niṣṭhāṃ nayata tāvat tu tato māṃ draṣṭum arhatiR_3,004.018.2
jitavantaṃ kṛtārthaṃ ca draṣṭāham acirād imamR_3,004.019.1
karma hy anena kartavyaṃ mahad anyaiḥ suduṣkaramR_3,004.019.2
iti vajrī tam āmantrya mānayitvā ca tāpasaṃR_3,004.020.1
rathena hariyuktena yayau divam ariṃdamaḥR_3,004.020.2
prayāte tu sahasrākṣe rāghavaḥ saparicchadaḥR_3,004.021.1
agnihotram upāsīnaṃ śarabhaṅgam upāgamatR_3,004.021.2
tasya pādau ca saṃgṛhya rāmaḥ sītā ca lakṣmaṇaḥR_3,004.022.1
niṣedus tadanujñātā labdhavāsā nimantritāḥR_3,004.022.2
tataḥ śakropayānaṃ tu paryapṛcchat sa rāghavaḥR_3,004.023.1
śarabhaṅgaś ca tat sarvaṃ rāghavāya nyavedayatR_3,004.023.2
mām eṣa varado rāma brahmalokaṃ ninīṣatiR_3,004.024.1
jitam ugreṇa tapasā duṣprāpam akṛtātmabhiḥR_3,004.024.2
ahaṃ jñātvā naravyāghra vartamānam adūrataḥR_3,004.025.1
brahmalokaṃ na gacchāmi tvām adṛṣṭvā priyātithimR_3,004.025.2
akṣayā naraśārdūla jitā lokā mayā śubhāḥR_3,004.026.1
brāhmyāś ca nākapṛṣṭhyāś ca pratigṛhṇīṣva māmakānR_3,004.026.2
evam ukto naravyāghraḥ sarvaśāstraviśāradaḥR_3,004.027.1
ṛṣiṇā śarabhaṅgena rāghavo vākyam abravītR_3,004.027.2
aham evāhariṣyāmi sarvāṃl lokān mahāmuneR_3,004.028.1
āvāsaṃ tv aham icchāmi pradiṣṭam iha kānaneR_3,004.028.2
rāghaveṇaivam uktas tu śakratulyabalena vaiR_3,004.029.1
śarabhaṅgo mahāprājñaḥ punar evābravīd vacaḥR_3,004.029.2
sutīkṣṇam abhigaccha tvaṃ śucau deśe tapasvinamR_3,004.030.1
ramaṇīye vanoddeśe sa te vāsaṃ vidhāsyatiR_3,004.030.2
eṣa panthā naravyāghra muhūrtaṃ paśya tāta māmR_3,004.031.1
yāvaj jahāmi gātrāṇi jīrṇaṃ tvacam ivoragaḥR_3,004.031.2
tato 'gniṃ sa samādhāya hutvā cājyena mantravitR_3,004.032.1
śarabhaṅgo mahātejāḥ praviveśa hutāśanamR_3,004.032.2
tasya romāṇi keśāṃś ca dadāhāgnir mahātmanaḥR_3,004.033.1
jīrṇaṃ tvacaṃ tathāsthīni yac ca māṃsaṃ ca śoṇitamR_3,004.033.2
sa ca pāvakasaṃkāśaḥ kumāraḥ samapadyataR_3,004.034.1
utthāyāgnicayāt tasmāc charabhaṅgo vyarocataR_3,004.034.2
sa lokān āhitāgnīnām ṛṣīṇāṃ ca mahātmanāmR_3,004.035.1
devānāṃ ca vyatikramya brahmalokaṃ vyarohataR_3,004.035.2
sa puṇyakarmā bhuvane dvijarṣabhaḥ pitāmahaṃ sānucaraṃ dadarśa haR_3,004.036.1
pitāmahaś cāpi samīkṣya taṃ dvijaṃ nananda susvāgatam ity uvāca haR_3,004.036.2
śarabhaṅge divaṃ prāpte munisaṃghāḥ samāgatāḥR_3,005.001.1
abhyagacchanta kākutsthaṃ rāmaṃ jvalitatejasaṃR_3,005.001.2
vaikhānasā vālakhilyāḥ saṃprakṣālā marīcipāḥR_3,005.002.1
aśmakuṭṭāś ca bahavaḥ patrāhārāś ca tāpasāḥR_3,005.002.2
dantolūkhalinaś caiva tathaivonmajjakāḥ pareR_3,005.003.1
munayaḥ salilāhārā vāyubhakṣās tathāpareR_3,005.003.2
ākāśanilayāś caiva tathā sthaṇḍilaśāyinaḥR_3,005.004.1
tathordhvavāsino dāntās tathārdrapaṭavāsasaḥR_3,005.004.2
sarve brāhmyā śriyā juṣṭā dṛḍhayogasamāhitāḥR_3,005.005.1
śarabhaṅgāśrame rāmam abhijagmuś ca tāpasāḥR_3,005.005.2
abhigamya ca dharmajñā rāmaṃ dharmabhṛtāṃ varamR_3,005.006.1
ūcuḥ paramadharmajñam ṛṣisaṃghāḥ samāhitāḥR_3,005.006.2
tvam ikṣvākukulasyāsya pṛthivyāś ca mahārathaḥR_3,005.007.1
pradhānaś cāsi nāthaś ca devānāṃ maghavān ivaR_3,005.007.2
viśrutas triṣu lokeṣu yaśasā vikrameṇa caR_3,005.008.1
pitṛvratatvaṃ satyaṃ ca tvayi dharmaś ca puṣkalaḥR_3,005.008.2
tvām āsādya mahātmānaṃ dharmajñaṃ dharmavatsalamR_3,005.009.1
arthitvān nātha vakṣyāmas tac ca naḥ kṣantum arhasiR_3,005.009.2
adhārmas tu mahāṃs tāta bhavet tasya mahīpateḥR_3,005.010.1
yo hared baliṣaḍbhāgaṃ na ca rakṣati putravatR_3,005.010.2
yuñjānaḥ svān iva prāṇān prāṇair iṣṭān sutān ivaR_3,005.011.1
nityayuktaḥ sadā rakṣan sarvān viṣayavāsinaḥR_3,005.011.2
prāpnoti śāśvatīṃ rāma kīrtiṃ sa bahuvārṣikīmR_3,005.012.1
brahmaṇaḥ sthānam āsādya tatra cāpi mahīyateR_3,005.012.2
yat karoti paraṃ dharmaṃ munir mūlaphalāśanaḥR_3,005.013.1
tatra rājñaś caturbhāgaḥ prajā dharmeṇa rakṣataḥR_3,005.013.2
so 'yaṃ brāhmaṇabhūyiṣṭho vānaprasthagaṇo mahānR_3,005.014.1
tvan nātho 'nāthavad rāma rākṣasair vadhyate bhṛśamR_3,005.014.2
ehi paśya śarīrāṇi munīnāṃ bhāvitātmanāmR_3,005.015.1
hatānāṃ rākṣasair ghorair bahūnāṃ bahudhā vaneR_3,005.015.2
pampānadīnivāsānām anumandākinīm apiR_3,005.016.1
citrakūṭālayānāṃ ca kriyate kadanaṃ mahatR_3,005.016.2
evaṃ vayaṃ na mṛṣyāmo viprakāraṃ tapasvinamR_3,005.017.1
kriyamāṇaṃ vane ghoraṃ rakṣobhir bhīmakarmabhiḥR_3,005.017.2
tatas tvāṃ śaraṇārthaṃ ca śaraṇyaṃ samupasthitāḥR_3,005.018.1
paripālaya no rāma vadhyamānān niśācaraiḥR_3,005.018.2
idaṃ provāca dharmātmā sarvān eva tapasvinaḥR_3,005.019.1
naivam arhatha māṃ vaktum ājñāpyo 'haṃ tapasvinamR_3,005.019.2
tasya me 'yaṃ vane vāso bhaviṣyati mahāphalaḥR_3,005.020.1
tapasvināṃ raṇe śatrūn hantum icchāmi rākṣasānR_3,005.020.2
dattvā varaṃ cāpi tapodhanānāṃ dharme dhṛtātmā sahalakṣmaṇenaR_3,005.021.1
tapodhanaiś cāpi sahārya vṛttaḥ sutīṣkṇam evābhijagāma vīraḥR_3,005.021.2
rāmas tu sahito bhrātrā sītayā ca paraṃtapaḥR_3,006.001.1
sutīkṣṇasyāśramapadaṃ jagāma saha tair dvijaiḥR_3,006.001.2
sa gatvā dūram adhvānaṃ nadīs tīrtva bahūdakāḥR_3,006.002.1
dadarśa vipulaṃ śailaṃ mahāmegham ivonnatamR_3,006.002.2
tatas tad ikṣvākuvarau satataṃ vividhair drumaiḥR_3,006.003.1
kānanaṃ tau viviśatuḥ sītayā saha rāghavauR_3,006.003.2
praviṣṭas tu vanaṃ ghoraṃ bahupuṣpaphaladrumamR_3,006.004.1
dadarśāśramam ekānte cīramālāpariṣkṛtamR_3,006.004.2
tatra tāpasam āsīnaṃ malapaṅkajaṭādharamR_3,006.005.1
rāmaḥ sutīkṣṇaṃ vidhivat tapovṛddham abhāṣataR_3,006.005.2
rāmo 'ham asmi bhagavan bhavantaṃ draṣṭum āgataḥR_3,006.006.1
tan mābhivada dharmajña maharṣe satyavikramaR_3,006.006.2
sa nirīkṣya tato vīraṃ rāmaṃ dharmabhṛtāṃ varamR_3,006.007.1
samāśliṣya ca bāhubhyām idaṃ vacanam abravītR_3,006.007.2
svāgataṃ khalu te vīra rāma dharmabhṛtāṃ varaR_3,006.008.1
āśramo 'yaṃ tvayākrāntaḥ sanātha iva sāmpratamR_3,006.008.2
pratīkṣamāṇas tvām eva nārohe 'haṃ mahāyaśaḥR_3,006.009.1
devalokam ito vīra dehaṃ tyaktvā mahītaleR_3,006.009.2
ihopayātaḥ kākutstho devarājaḥ śatakratuḥR_3,006.010.1
sarvāṃl lokāñ jitān āha mama puṇyena karmaṇāR_3,006.010.2
teṣu devarṣijuṣṭeṣu jiteṣu tapasā mayāR_3,006.011.1
matprasādāt sabhāryas tvaṃ viharasva salakṣmaṇaḥR_3,006.011.2
tam ugratapasaṃ dīptaṃ maharṣiṃ satyavādinamR_3,006.012.1
pratyuvācātmavān rāmo brahmāṇam iva vāsavaḥR_3,006.012.2
aham evāhariṣyāmi svayaṃ lokān mahāmuneR_3,006.013.1
āvāsaṃ tv aham icchāmi pradiṣṭam iha kānaneR_3,006.013.2
bhavān sarvatra kuśalaḥ sarvabhūtahite rataḥR_3,006.014.1
ākhyātaḥ śarabhaṅgena gautamena mahātmanāR_3,006.014.2
evam uktas tu rāmeṇa maharṣir lokaviśrutaḥR_3,006.015.1
abravīn madhuraṃ vākyaṃ harṣeṇa mahatāplutaḥR_3,006.015.2
ayam evāśramo rāma guṇavān ramyatām ihaR_3,006.016.1
ṛṣisaṃghānucaritaḥ sadā mūlaphalair yutaḥR_3,006.016.2
imam āśramam āgamya mṛgasaṃghā mahāyaśāḥR_3,006.017.1
aṭitvā pratigacchanti lobhayitvākutobhayāḥR_3,006.017.2
tac chrutvā vacanaṃ tasya maharṣer lakṣmaṇāgrajaḥR_3,006.018.1
uvāca vacanaṃ dhīro vikṛṣya saśaraṃ dhanuḥR_3,006.018.2
tān ahaṃ sumahābhāga mṛgasaṃghān samāgatānR_3,006.019.1
hanyāṃ niśitadhāreṇa śareṇāśanivarcasāR_3,006.019.2
bhavāṃs tatrābhiṣajyeta kiṃ syāt kṛcchrataraṃ tataḥR_3,006.020.1
etasminn āśrame vāsaṃ ciraṃ tu na samarthayeR_3,006.020.2
tam evam uktvā varadaṃ rāmaḥ saṃdhyām upāgamatR_3,006.021.1
anvāsya paścimāṃ saṃdhyāṃ tatra vāsam akalpayatR_3,006.021.2
tataḥ śubhaṃ tāpasabhojyam annaṃ svayaṃ sutīkṣṇaḥ puruṣarṣabhābhyāmR_3,006.022.1
tābhyāṃ susatkṛtya dadau mahātmā saṃdhyānivṛttau rajanīṃ samīkṣyaR_3,006.022.2
rāmas tu sahasaumitriḥ sutīkṣṇenābhipūjitaḥR_3,007.001.1
pariṇamya niśāṃ tatra prabhāte pratyabudhyataR_3,007.001.2
utthāya tu yathākālaṃ rāghavaḥ saha sītayāR_3,007.002.1
upāspṛśat suśītena jalenotpalagandhināR_3,007.002.2
atha te 'gniṃ surāṃś caiva vaidehī rāmalakṣmaṇauR_3,007.003.1
kālyaṃ vidhivad abhyarcya tapasviśaraṇe vaneR_3,007.003.2
udayanntaṃ dinakaraṃ dṛṣṭvā vigatakalmaṣāḥR_3,007.004.1
sutīkṣṇam abhigamyedaṃ ślakṣṇaṃ vacanam abruvanR_3,007.004.2
sukhoṣitāḥ sma bhagavaṃs tvayā pūjyena pūjitāḥR_3,007.005.1
āpṛcchāmaḥ prayāsyāmo munayas tvarayanti naḥR_3,007.005.2
tvarāmahe vayaṃ draṣṭuṃ kṛtsnam āśramamaṇḍalamR_3,007.006.1
ṛṣīṇāṃ puṇyaśīlānāṃ daṇḍakāraṇyavāsināmR_3,007.006.2
abhyanujñātum icchāmaḥ sahaibhir munipuṅgavaiḥR_3,007.007.1
dharmanityais tapodāntair viśikhair iva pāvakaiḥR_3,007.007.2
aviṣahyātapo yāvat sūryo nātivirājiteR_3,007.008.1
amārgeṇāgatāṃ lakṣmīṃ prāpyevānvayavarjitaḥR_3,007.008.2
tāvad icchāmahe gantum ity uktvā caraṇau muneḥR_3,007.009.1
vavande sahasaumitriḥ sītayā saha rāghavaḥR_3,007.009.2
tau saṃspṛśantau caraṇāv utthāpya munipuṃgavaḥR_3,007.010.1
gāḍham āliṅgya sasneham idaṃ vacanam abravītR_3,007.010.2
ariṣṭaṃ gaccha panthānaṃ rāma saumitriṇā sahaR_3,007.011.1
sītayā cānayā sārdhaṃ chāyayevānuvṛttayāR_3,007.011.2
paśyāśramapadaṃ ramyaṃ daṇḍakāraṇyavāsināmR_3,007.012.1
eṣāṃ tapasvināṃ vīra tapasā bhāvitātmanāmR_3,007.012.2
suprājyaphalamūlāni puṣpitāni vanāni caR_3,007.013.1
praśāntamṛgayūthāni śāntapakṣigaṇāni caR_3,007.013.2
phullapaṅkajaṣaḍāni prasannasalilāni caR_3,007.014.1
kāraṇḍavavikīrṇāni taṭākāni sarāṃsi caR_3,007.014.2
drakṣyase dṛṣṭiramyāṇi giriprasravaṇāni caR_3,007.015.1
ramaṇīyāny araṇyāni mayūrābhirutāni caR_3,007.015.2
gamyatāṃ vatsa saumitre bhavān api ca gacchatuR_3,007.016.1
āgantavyaṃ ca te dṛṣṭvā punar evāśramaṃ mamaR_3,007.016.2
evam uktas tathety uktvā kākutsthaḥ sahalakṣmaṇaḥR_3,007.017.1
pradakṣiṇaṃ muniṃ kṛtā prasthātum upacakrameR_3,007.017.2
tataḥ śubhatare tūṇī dhanuṣī cāyatekṣaṇāR_3,007.018.1
dadau sītā tayor bhrātroḥ khaḍgau ca vimalau tataḥR_3,007.018.2
ābadhya ca śubhe tūṇī cāpe cādāya sasvaneR_3,007.019.1
niṣkrāntāv āśramād gantum ubhau tau rāmalakṣmaṇauR_3,007.019.2
sutīkṣṇenābhyanujñātaṃ prasthitaṃ raghunandanamR_3,008.001.1
vaidehī snigdhayā vācā bhartāram idam abravītR_3,008.001.2
ayaṃ dharmaḥ susūkṣmeṇa vidhinā prāpyate mahānR_3,008.002.1
nivṛttena ca śakyo 'yaṃ vyasanāt kāmajād ihaR_3,008.002.2
mithyā vākyaṃ paramakaṃ tasmād gurutarāv ubhauR_3,008.003.1
paradārābhigamanaṃ vinā vairaṃ ca raudratāR_3,008.003.2
mithyāvākyaṃ na te bhūtaṃ na bhaviṣyati rāghavaR_3,008.004.1
kuto 'bhilaṣaṇaṃ strīṇāṃ pareṣāṃ dharmanāśanamR_3,008.004.2
tac ca sarvaṃ mahābāho śakyaṃ voḍhuṃ jitendriyaiḥR_3,008.005.1
tava vaśyendriyatvaṃ ca jānāmi śubhadarśanaR_3,008.005.2
tṛtīyaṃ yad idaṃ raudraṃ paraprāṇābhihiṃsanamR_3,008.006.1
nirvairaṃ kriyate mohāt tac ca te samupasthitamR_3,008.006.2
pratijñātas tvayā vīra daṇḍakāraṇyavāsināmR_3,008.007.1
ṛṣīṇāṃ rakṣaṇārthāya vadhaḥ saṃyati rakṣasāmR_3,008.007.2
etannimittaṃ ca vanaṃ daṇḍakā iti viśrutamR_3,008.008.1
prasthitas tvaṃ saha bhrātrā dhṛtabāṇaśarāsanaḥR_3,008.008.2
tatas tvāṃ prasthitaṃ dṛṣṭvā mama cintākulaṃ manaḥR_3,008.009.1
tvad vṛttaṃ cintayantyā vai bhaven niḥśreyasaṃ hitamR_3,008.009.2
na hi me rocate vīra gamanaṃ daṇḍakān pratiR_3,008.010.1
kāraṇaṃ tatra vakṣyāmi vadantyāḥ śrūyatāṃ mamaR_3,008.010.2
tvaṃ hi bāṇadhanuṣpāṇir bhrātrā saha vanaṃ gataḥR_3,008.011.1
dṛṣṭvā vanacarān sarvān kaccit kuryāḥ śaravyayamR_3,008.011.2
kṣatriyāṇām iha dhanur hutāśasyendhanāni caR_3,008.012.1
samīpataḥ sthitaṃ tejobalam ucchrayate bhṛśamR_3,008.012.2
purā kila mahābāho tapasvī satyavāk śuciḥR_3,008.013.1
kasmiṃś cid abhavat puṇye vane ratamṛgadvijeR_3,008.013.2
tasyaiva tapaso vighnaṃ kartum indraḥ śacīpatiḥR_3,008.014.1
khaḍgapāṇir athāgacchad āśramaṃ bhaṭa rūpadhṛkR_3,008.014.2
tasmiṃs tad āśramapade nihitaḥ khaḍga uttamaḥR_3,008.015.1
sa nyāsavidhinā dattaḥ puṇye tapasi tiṣṭhataḥR_3,008.015.2
sa tac chastram anuprāpya nyāsarakṣaṇatatparaḥR_3,008.016.1
vane tu vicaraty eva rakṣan pratyayam ātmanaḥR_3,008.016.2
yatra gacchaty upādātuṃ mūlāni ca phalāni caR_3,008.017.1
na vinā yāti taṃ khaḍgaṃ nyāsarakṣaṇatatparaḥR_3,008.017.2
nityaṃ śastraṃ parivahan krameṇa sa tapodhanaḥR_3,008.018.1
cakāra raudrīṃ svāṃ buddhiṃ tyaktvā tapasi niścayamR_3,008.018.2
tataḥ sa raudrābhirataḥ pramatto 'dharmakarṣitaḥR_3,008.019.1
tasya śastrasya saṃvāsāj jagāma narakaṃ muniḥR_3,008.019.2
snehāc ca bahumānāc ca smāraye tvāṃ na śikṣayeR_3,008.020.1
na kathaṃ cana sā kāryā hṛhītadhanuṣā tvayāR_3,008.020.2
buddhir vairaṃ vinā hantuṃ rākṣasān daṇḍakāśritānR_3,008.021.1
aparādhaṃ vinā hantuṃ lokān vīra na kāmayeR_3,008.021.2
kṣatriyāṇāṃ tu vīrāṇāṃ vaneṣu niyatātmanāmR_3,008.022.1
dhanuṣā kāryam etāvad ārtānām abhirakṣaṇamR_3,008.022.2
kva ca śastraṃ kva ca vanaṃ kva ca kṣātraṃ tapaḥ kva caR_3,008.023.1
vyāviddham idam asmābhir deśadharmas tu pūjyatāmR_3,008.023.2
tad āryakaluṣā buddhir jāyate śastrasevanātR_3,008.024.1
punar gatvā tv ayodhyāyāṃ kṣatradharmaṃ cariṣyasiR_3,008.024.2
akṣayā tu bhavet prītiḥ śvaśrū śvaśurayor mamaR_3,008.025.1
yadi rājyaṃ hi saṃnyasya bhaves tvaṃ nirato muniḥR_3,008.025.2
dharmād arthaḥ prabhavati dharmāt prabhavate sukhamR_3,008.026.1
dharmeṇa labhate sarvaṃ dharmasāram idaṃ jagatR_3,008.026.2
ātmānaṃ niyamais tais taiḥ karṣayitvā prayatnataḥR_3,008.027.1
prāpyate nipuṇair dharmo na sukhāl labhyate sukhamR_3,008.027.2
nityaṃ śucimatiḥ saumya cara dharmaṃ tapovaneR_3,008.028.1
sarvaṃ hi viditaṃ tubhyaṃ trailokyam api tattvataḥR_3,008.028.2
strīcāpalād etad udāhṛtaṃ me dharmaṃ ca vaktuṃ tava kaḥ samarthaḥR_3,008.029.1
vicārya buddhyā tu sahānujena yad rocate tat kuru mācireṇaR_3,008.029.2
vākyam etat tu vaidehyā vyāhṛtaṃ bhartṛbhaktayāR_3,009.001.1
śrutvā dharme sthito rāmaḥ pratyuvācātha maithilīmR_3,009.001.2
hitam uktaṃ tvayā devi snigdhayā sadṛśaṃ vacaḥR_3,009.002.1
kulaṃ vyapadiśantyā ca dharmajñe janakātmajeR_3,009.002.2
kiṃ tu vakṣyāmy ahaṃ devi tvayaivoktam idaṃ vacaḥR_3,009.003.1
kṣatriyair dhāryate cāpo nārtaśabdo bhaved itiR_3,009.003.2
te cārtā daṇḍakāraṇye munayaḥ saṃśitavratāḥR_3,009.004.1
māṃ sīte svayam āgamya śaraṇyāḥ śaraṇaṃ gatāḥR_3,009.004.2
vasanto dharmaniratā vane mūlaphalāśanāḥR_3,009.005.1
na labhante sukhaṃ bhītā rākṣasaiḥ krūrakarmabhiḥR_3,009.005.2
kāle kāle ca niratā niyamair vividhair vaneR_3,009.006.1
bhakṣyante rākṣasair bhīmair naramāṃsopajīvibhiḥR_3,009.006.2
te bhakṣyamāṇā munayo daṇḍakāraṇyavāsinaḥR_3,009.007.1
asmān abhyavapadyeti mām ūcur dvijasattamāḥR_3,009.007.2
mayā tu vacanaṃ śrutvā teṣām evaṃ mukhāc cyutamR_3,009.008.1
kṛtvā caraṇaśuśrūṣāṃ vākyam etad udāhṛtamR_3,009.008.2
yadīdṛśair ahaṃ viprair upastheyair upasthitaḥR_3,009.009.1
kiṃ karomīti ca mayā vyāhṛtaṃ dvijasaṃnidhauR_3,009.009.2
rākṣasair daṇḍakāraṇye bahubhiḥ kāmarūpibhiḥR_3,009.010.1
arditāḥ sma bhṛśaṃ rāma bhavān nas trātum arhatiR_3,009.010.2
homakāle tu saṃprāpte parvakāleṣu cānaghaR_3,009.011.1
dharṣayanti sma durdharṣā rākṣasāḥ piśitāśanāḥR_3,009.011.2
rākṣasair dharṣitānāṃ ca tāpasānāṃ tapasvināmR_3,009.012.1
gatiṃ mṛgayamāṇānāṃ bhavān naḥ paramā gatiḥR_3,009.012.2
kāmaṃ tapaḥ prabhāvena śaktā hantuṃ niśācarānR_3,009.013.1
cirārjitaṃ tu necchāmas tapaḥ khaṇḍayituṃ vayamR_3,009.013.2
bahuvighnaṃ taponityaṃ duścaraṃ caiva rāghavaR_3,009.014.1
tena śāpaṃ na muñcāmo bhakṣyamāṇāś ca rākṣasaiḥR_3,009.014.2
tad ardyamānān rakṣobhir daṇḍakāraṇyavāsibhiḥR_3,009.015.1
rakṣanas tvaṃ saha bhrātrā tvannāthā hi vayaṃ vaneR_3,009.015.2
mayā caitad vacaḥ śrutvā kārtsnyena paripālanamR_3,009.016.1
ṛṣīṇāṃ daṇḍakāraṇye saṃśrutaṃ janakātmajeR_3,009.016.2
saṃśrutya ca na śakṣyāmi jīvamānaḥ pratiśravamR_3,009.017.1
munīnām anyathā kartuṃ satyam iṣṭaṃ hi me sadāR_3,009.017.2
apy ahaṃ jīvitaṃ jahyāṃ tvāṃ vā sīte salakṣmaṇāmR_3,009.018.1
na tu pratijñāṃ saṃśrutya brāhmaṇebhyo viśeṣataḥR_3,009.018.2
tad avaśyaṃ mayā kāryam ṛṣīṇāṃ paripālanamR_3,009.019.1
anuktenāpi vaidehi pratijñāya tu kiṃ punaḥR_3,009.019.2
parituṣṭo 'smy ahaṃ sīte na hy aniṣṭo 'nuśiṣyateR_3,009.020.1
sadṛśaṃ cānurūpaṃ ca kulasya tava śobhaneR_3,009.020.2
ity evam uktvā vacanaṃ mahātmā sītāṃ priyāṃ maithila rājaputrīmR_3,009.021.1
rāmo dhanuṣmān sahalakṣmaṇena jagāma ramyāṇi tapovanāniR_3,009.021.2
agrataḥ prayayau rāmaḥ sītā madhye sumadhyamāR_3,010.001.1
pṛṣṭhatas tu dhanuṣpāṇir lakṣmaṇo 'nujagāma haR_3,010.001.2
tau paśyamānau vividhāñ śailaprasthān vanāni caR_3,010.002.1
nadīś ca vividhā ramyā jagmatuḥ saha sītayāR_3,010.002.2
sārasāṃś cakravākāṃś ca nadīpulinacāriṇaḥR_3,010.003.1
sarāṃsi ca sapadmāni yutāni jalajaiḥ khagaiḥR_3,010.003.2
yūthabaddhāṃś ca pṛṣatān madonmattān viṣāṇinaḥR_3,010.004.1
mahiṣāṃś ca varāhāṃś ca gajāṃś ca drumavairiṇaḥR_3,010.004.2
te gatvā dūram adhvānaṃ lambamāne divākareR_3,010.005.1
dadṛśuḥ sahitā ramyaṃ taṭākaṃ yojanāyatamR_3,010.005.2
padmapuṣkarasaṃbādhaṃ gajayūthair alaṃkṛtamR_3,010.006.1
sārasair haṃsakādambaiḥ saṃkulaṃ jalacāribhiḥR_3,010.006.2
prasannasalile ramyatasmin sarasi śuśruveR_3,010.007.1
gītavāditranirghoṣo na tu kaś cana dṛśyateR_3,010.007.2
tataḥ kautūhalād rāmo lakṣmaṇaś ca mahārathaḥR_3,010.008.1
muniṃ dharmabhṛtaṃ nāma praṣṭuṃ samupacakrameR_3,010.008.2
idam atyadbhutaṃ śrutvā sarveṣāṃ no mahāmuneR_3,010.009.1
kautūhalaṃ mahaj jātaṃ kim idaṃ sādhu kathyatāmR_3,010.009.2
tenaivam ukto dharmātmā rāghaveṇa munis tadāR_3,010.010.1
prabhāvaṃ sarasaḥ kṛtsnam ākhyātum upacakrameR_3,010.010.2
idaṃ pañcāpsaro nāma taṭākaṃ sārvakālikamR_3,010.011.1
nirmitaṃ tapasā rāma muninā māṇḍakarṇināR_3,010.011.2
sa hi tepe tapas tīvraṃ māṇḍakarṇir mahāmuniḥR_3,010.012.1
daśavarṣasahasrāṇi vāyubhakṣo jalāśrayaR_3,010.012.2
abruvan vacanaṃ sarve paraspara samāgatāḥR_3,010.013.1
asmakaṃ kasya cit sthānam eṣa prārthayate muniḥR_3,010.013.2
tataḥ kartuṃ tapovighnaṃ sarvair devair niyojitāḥR_3,010.014.1
pradhānāpsarasaḥ pañcavidyuccalitavarcasaḥR_3,010.014.2
apsarobhis tatas tābhir munir dṛṣṭaparāvaraḥR_3,010.015.1
nīto madanavaśyatvaṃ surāṇāṃ kāryasiddhayeR_3,010.015.2
tāś caivāpsarasaḥ pañcamuneḥ patnītvam āgatāḥR_3,010.016.1
taṭāke nirmitaṃ tāsām asminn antarhitaṃ gṛhamR_3,010.016.2
tatraivāpsarasaḥ pañcanivasantyo yathāsukhamR_3,010.017.1
ramayanti tapoyogān muniṃ yauvanam āsthitamR_3,010.017.2
tāsāṃ saṃkrīḍamānānām eṣa vāditraniḥsvanaḥR_3,010.018.1
śrūyate bhūṣaṇonmiśro gītaśabdo manoharaḥR_3,010.018.2
āścaryam iti tasyaitad vacanaṃ bhāvitātmanaḥR_3,010.019.1
rāghavaḥ pratijagrāha saha bhrātrā mahāyaśāḥR_3,010.019.2
evaṃ kathayamānasya dadarśāśramamaṇḍalamR_3,010.020.1
kuśacīraparikṣiptaṃ nānāvṛkṣasamāvṛtamR_3,010.020.2
praviśya saha vaidehyā lakṣmaṇena ca rāghavaḥR_3,010.021.1
tadā tasmin sa kākutsthaḥ śrīmaty āśramamaṇḍaleR_3,010.021.2
uṣitvā susukhaṃ tatra pūrjyamāno maharṣibhiḥR_3,010.022.1
jagāma cāśramāṃs teṣāṃ paryāyeṇa tapasvināmR_3,010.022.2
yeṣām uṣitavān pūrvaṃ sakāśe sa mahāstravitR_3,010.023.1
kva cit paridaśān māsān ekaṃ saṃvatsaraṃ kva citR_3,010.023.2
kva cic ca caturo māsān pañcaṣaṭ cāparān kva citR_3,010.024.1
aparatrādhikān māsān adhyardham adhikaṃ kva citR_3,010.024.2
tathā saṃvasatas tasya munīnām āśrameṣu vaiR_3,010.025.1
ramataś cānukulyena yayuḥ saṃvatsarā daśaR_3,010.025.2
parisṛtya ca dharmajño rāghavaḥ saha sītayāR_3,010.026.1
sutīkṣṇasyāśramaṃ śrīmān punar evājagāma haR_3,010.026.2
sa tam āśramam āgamya munibhiḥ pratipūjitaḥR_3,010.027.1
tatrāpi nyavasad rāmaḥ kaṃ cit kālam ariṃdamaḥR_3,010.027.2
athāśramastho vinayāt kadā cit taṃ mahāmunimR_3,010.028.1
upāsīnaḥ sa kākutsthaḥ sutīkṣṇam idam abravītR_3,010.028.2
asminn araṇye bhagavann agastyo munisattamaḥR_3,010.029.1
vasatīti mayā nityaṃ kathāḥ kathayatāṃ śrutamR_3,010.029.2
na tu jānāmi taṃ deśaṃ vanasyāsya mahattayāR_3,010.030.1
kutrāśramapadaṃ puṇyaṃ maharṣes tasya dhīmataḥR_3,010.030.2
prasādāt tatra bhavataḥ sānujaḥ saha sītayāR_3,010.031.1
agastyam abhigaccheyam abhivādayituṃ munimR_3,010.031.2
manoratho mahān eṣa hṛdi saṃparivartateR_3,010.032.1
yad ahaṃ taṃ munivaraṃ śuśrūṣeyam api svayamR_3,010.032.2
iti rāmasya sa muniḥ śrutvā dharmātmano vacaḥR_3,010.033.1
sutīkṣṇaḥ pratyuvācedaṃ prīto daśarathātmajamR_3,010.033.2
aham apy etad eva tvāṃ vaktukāmaḥ salakṣmaṇamR_3,010.034.1
agastyam abhigaccheti sītayā saha rāghavaR_3,010.034.2
diṣṭyā tv idānīm arthe 'smin svayam eva bravīṣi māmR_3,010.035.1
aham ākhyāmi te vatsa yatrāgastyo mahāmuniḥR_3,010.035.2
yojanāny āśramāt tāta yāhi catvāri vai tataḥR_3,010.036.1
dakṣiṇena mahāñ śrīmān agastyabhrātur āśramaḥR_3,010.036.2
sthalaprāye vanoddeśe pippalīvanaśobhiteR_3,010.037.1
bahupuṣpaphale ramye nānāśakunināditeR_3,010.037.2
padminyo vividhās tatra prasannasalilāḥ śivāḥR_3,010.038.1
haṃsakāraṇḍavākīrṇāś cakravākopaśobhitāḥR_3,010.038.2
tatraikāṃ rajanīm uṣya prabhāte rāma gamyatāmR_3,010.039.1
dakṣiṇāṃ diśam āsthāya vanakhaṇḍasya pārśvataḥR_3,010.039.2
ramaṇīye vanoddeśe bahupādapa saṃvṛteR_3,010.040.1
raṃsyate tatra vaidehī lakṣmaṇaś ca tvayā sahaR_3,010.040.2
yadi buddhiḥ kṛtā draṣṭum agastyaṃ taṃ mahāmunimR_3,010.041.1
adyaiva gamane buddhiṃ rocayasva mahāyaśaḥR_3,010.041.2
iti rāmo muneḥ śrutvā saha bhrātrābhivādya caR_3,010.042.1
pratasthe 'gastyam uddiśya sānujaḥ saha sītayāR_3,010.042.2
paśyan vanāni citrāṇi parvapāṃś cābhrasaṃnibhānR_3,010.043.1
sarāṃsi saritaś caiva pathi mārgavaśānugāḥR_3,010.043.2
sutīkṣṇenopadiṣṭena gatvā tena pathā sukhamR_3,010.044.1
idaṃ paramasaṃhṛṣṭo vākyaṃ lakṣmaṇam abravītR_3,010.044.2
etad evāśramapadaṃ nūnaṃ tasya mahātmanaḥR_3,010.045.1
agastyasya muner bhrātur dṛśyate puṇyakarmaṇaḥR_3,010.045.2
yathā hīme vanasyāsya jñātāḥ pathi sahasraśaḥR_3,010.046.1
saṃnatāḥ phalabhareṇa puṣpabhāreṇa ca drumāḥR_3,010.046.2
pippalīnāṃ ca pakvānāṃ vanād asmād upāgataḥR_3,010.047.1
gandho 'yaṃ pavanotkṣiptaḥ sahasā kaṭukodayaḥR_3,010.047.2
tatra tatra ca dṛśyante saṃkṣiptāḥ kāṣṭhasaṃcayāḥR_3,010.048.1
lūnāś ca pathi dṛśyante darbhā vaidūryavarcasaḥR_3,010.048.2
etac ca vanamadhyasthaṃ kṛṣṇābhraśikharopamamR_3,010.049.1
pāvakasyāśramasthasya dhūmāgraṃ saṃpradṛśyateR_3,010.049.2
vivikteṣu ca tīrtheṣu kṛtasnānā dvijātayaḥR_3,010.050.1
puṣpopahāraṃ kurvanti kusumaiḥ svayam ārjitaiḥR_3,010.050.2
tat sutīkṣṇasya vacanaṃ yathā saumya mayā śrutamR_3,010.051.1
agastyasyāśramo bhrātur nūnam eṣa bhaviṣyatiR_3,010.051.2
nigṛhya tarasā mṛtyuṃ lokānāṃ hitakāmyayāR_3,010.052.1
yasya bhrātrā kṛteyaṃ dik śaraṇyā puṇyakarmaṇāR_3,010.052.2
ihaikadā kila krūro vātāpir api celvalaḥR_3,010.053.1
bhrātarau sahitāv āstāṃ brāhmaṇaghnau mahāsurauR_3,010.053.2
dhārayan brāhmaṇaṃ rūpam ilvalaḥ saṃskṛtaṃ vadanR_3,010.054.1
āmantrayati viprān sa śrāddham uddiśya nirghṛṇaḥR_3,010.054.2
bhrātaraṃ saṃskṛtaṃ bhrātā tatas taṃ meṣarūpiṇamR_3,010.055.1
tān dvijān bhojayām āsa śrāddhadṛṣṭena karmaṇāR_3,010.055.2
tato bhuktavatāṃ teṣāṃ viprāṇām ilvalo 'bravītR_3,010.056.1
vātāpe niṣkramasveti svareṇa mahatā vadanR_3,010.056.2
tato bhrātur vacaḥ śrutvā vātāpir meṣavan nadanR_3,010.057.1
bhittvā bhitvā śarīrāṇi brāhmaṇānāṃ viniṣpatatR_3,010.057.2
brāhmaṇānāṃ sahasrāṇi tair evaṃ kāmarūpibhiḥR_3,010.058.1
vināśitāni saṃhatya nityaśaḥ piśitāśanaiḥR_3,010.058.2
agastyena tadā devaiḥ prārthitena maharṣiṇāR_3,010.059.1
anubhūya kila śrāddhe bhakṣitaḥ sa mahāsuraḥR_3,010.059.2
tataḥ saṃpannam ity uktvā dattvā hastāvasecanamR_3,010.060.1
bhrātaraṃ niṣkramasveti ilvalaḥ so 'bhyabhāṣataR_3,010.060.2
taṃ tathā bhāṣamāṇaṃ tu bhrātaraṃ vipraghātinamR_3,010.061.1
abravīt prahasan dhīmān agastyo munisattamaḥR_3,010.061.2
kuto niṣkramituṃ śaktir mayā jīrṇasya rakṣasaḥR_3,010.062.1
bhrātus te meṣa rūpasya gatasya yamasādanamR_3,010.062.2
atha tasya vacaḥ śrutvā bhrātur nidhanasaṃśritamR_3,010.063.1
pradharṣayitum ārebhe muniṃ krodhān niśācaraḥR_3,010.063.2
so 'bhyadravad dvijendraṃ taṃ muninā dīptatejasāR_3,010.064.1
cakṣuṣānalakalpena nirdagdho nidhanaṃ gataḥR_3,010.064.2
tasyāyam āśramo bhrātus taṭākavanaśobhitaḥR_3,010.065.1
viprānukampayā yena karmedaṃ duṣkaraṃ kṛtamR_3,010.065.2
evaṃ kathayamānasya tasya saumitriṇā sahaR_3,010.066.1
rāmasyāstaṃ gataḥ sūryaḥ saṃdhyākālo 'bhyavartataR_3,010.066.2
upāsya paścimāṃ saṃdhyāṃ saha bhrātrā yathāvidhiR_3,010.067.1
praviveśāśramapadaṃ tam ṛṣiṃ cābhyavādayanR_3,010.067.2
samyak pratigṛhītas tu muninā tena rāghavaḥR_3,010.068.1
nyavasat tāṃ niśām ekāṃ prāśya mūlaphalāni caR_3,010.068.2
tasyāṃ rātryāṃ vyatītāyāṃ vimale sūryamaṇḍaleR_3,010.069.1
bhrātaraṃ tam agastyasya āmantrayata rāghavaḥR_3,010.069.2
abhivādaye tvā bhagavan sukham adhyuṣito niśāmR_3,010.070.1
āmantraye tvāṃ gacchāmi guruṃ te draṣṭum agrajamR_3,010.070.2
gamyatām iti tenokto jagāma raghunandanaḥR_3,010.071.1
yathoddiṣṭena mārgeṇa vanaṃ tac cāvalokayanR_3,010.071.2
nīvārān panasāṃs tālāṃs timiśān vañjulān dhavānR_3,010.072.1
ciribilvān madhūkāṃś ca bilvān api ca tindukānR_3,010.072.2
puṣpitān puṣpitāgrābhir latābhir anuveṣṭitānR_3,010.073.1
dadarśa rāmaḥ śataśas tatra kāntārapādapānR_3,010.073.2
hastihastair vimṛditān vānarair upaśobhitānR_3,010.074.1
mattaiḥ śakunisaṃghaiś ca śataśaḥ pratināditānR_3,010.074.2
tato 'bravīt samīpasthaṃ rāmo rājīvalocanaḥR_3,010.075.1
pṛṣṭhato 'nugataṃ vīraṃ lakṣmaṇaṃ lakṣmivardhanamR_3,010.075.2
snigdhapatrā yathā vṛkṣā yathā kṣāntā mṛgadvijāḥR_3,010.076.1
āśramo nātidūrastho maharṣer bhāvitātmanaḥR_3,010.076.2
agastya iti vikhyāto loke svenaiva karmaṇāR_3,010.077.1
āśramo dṛśyate tasya pariśrānta śramāpahaḥR_3,010.077.2
prājyadhūmākulavanaś cīramālāpariṣkṛtaḥR_3,010.078.1
praśāntamṛgayūthaś ca nānāśakunināditaḥR_3,010.078.2
nigṛhya tarasā mṛtyuṃ lokānāṃ hitakāmyayāR_3,010.079.1
dakṣiṇā dik kṛtā yena śaraṇyā puṇyakarmaṇāR_3,010.079.2
tasyedam āśramapadaṃ prabhāvād yasya rākṣasaiḥR_3,010.080.1
dig iyaṃ dakṣiṇā trāsād dṛśyate nopabhujyateR_3,010.080.2
yadā prabhṛti cākrāntā dig iyaṃ puṇyakarmaṇāR_3,010.081.1
tadā prabhṛti nirvairāḥ praśāntā rajanīcarāḥR_3,010.081.2
nāmnā ceyaṃ bhagavato dakṣiṇā dik pradakṣiṇāR_3,010.082.1
prathitā triṣu lokeṣu durdharṣā krūrakarmabhiḥR_3,010.082.2
mārgaṃ niroddhuṃ satataṃ bhāskarasyācalottamaḥR_3,010.083.1
saṃdeśaṃ pālayaṃs tasya vindhyaśaulo na vardhateR_3,010.083.2
ayaṃ dīrghāyuṣas tasya loke viśrutakarmaṇaḥR_3,010.084.1
agastyasyāśramaḥ śrīmān vinītamṛgasevitaḥR_3,010.084.2
eṣa lokārcitaḥ sādhur hite nityaṃ rataḥ satāmR_3,010.085.1
asmān adhigatān eṣa śreyasā yojayiṣyatiR_3,010.085.2
ārādhayiṣyāmy atrāham agastyaṃ taṃ mahāmunimR_3,010.086.1
śeṣaṃ ca vanavāsasya saumya vatsyāmy ahaṃ prabhoR_3,010.086.2
atra devāḥ sagandharvāḥ siddhāś ca paramarṣayaḥR_3,010.087.1
agastyaṃ niyatāhāraṃ satataṃ paryupāsateR_3,010.087.2
nātra jīven mṛṣāvādī krūro vā yadi vā śaṭhaḥR_3,010.088.1
nṛśaṃsaḥ kāmavṛtto vā munir eṣa tathāvidhaḥR_3,010.088.2
atra devāś ca yakṣāś ca nāgāś ca patagaiḥ sahaR_3,010.089.1
vasanti niyatāhārā dharmam ārādhayiṣṇavaḥR_3,010.089.2
atra siddhā mahātmāno vimānaiḥ sūryasaṃnibhaiḥR_3,010.090.1
tyaktvā dehān navair dehaiḥ svaryātāḥ paramarṣayaḥR_3,010.090.2
yakṣatvam amaratvaṃ ca rājyāni vividhāni caR_3,010.091.1
atra devāḥ prayacchanti bhūtair ārādhitāḥ śubhaiḥR_3,010.091.2
āgatāḥ smāśramapadaṃ saumitre praviśāgrataḥR_3,010.092.1
nivedayeha māṃ prāptam ṛṣaye saha sītayāR_3,010.092.2
sa praviśyāśramapadaṃ lakṣmaṇo rāghavānujaḥR_3,011.001.1
agastyaśiṣyam āsādya vākyam etad uvāca haR_3,011.001.2
rājā daśaratho nāma jyeṣṭhas tasya suto balīR_3,011.002.1
rāmaḥ prāpto muniṃ draṣṭuṃ bhāryayā saha sītayāR_3,011.002.2
lakṣmaṇo nāma tasyāhaṃ bhrātā tv avarajo hitaḥR_3,011.003.1
anukūlaś ca bhaktaś ca yadi te śrotram āgataḥR_3,011.003.2
te vayaṃ vanam atyugraṃ praviṣṭāḥ pitṛśāsanātR_3,011.004.1
draṣṭum icchāmahe sarve bhagavantaṃ nivedyatāmR_3,011.004.2
tasya tad vacanaṃ śrutvā lakṣmaṇasya tapodhanaḥR_3,011.005.1
tathety uktvāgniśaraṇaṃ praviveśa niveditumR_3,011.005.2
sa praviśya muniśreṣṭhaṃ tapasā duṣpradharṣaṇamR_3,011.006.1
kṛtāñjalir uvācedaṃ rāmāgamanam añjasāR_3,011.006.2
putrau daśarathasyemau rāmo lakṣmaṇa eva caR_3,011.007.1
praviṣṭāv āśramapadaṃ sītayā saha bhāryayāR_3,011.007.2
draṣṭuṃ bhavantam āyātau śuśrūṣārtham ariṃdamauR_3,011.008.1
yad atrānantaraṃ tattvam ājñāpayitum arhasiR_3,011.008.2
tataḥ śiṣyād upaśrutya prāptaṃ rāmaṃ salakṣmaṇamR_3,011.009.1
vaidehīṃ ca mahābhāgām idaṃ vacanam abravītR_3,011.009.2
diṣṭyā rāmaś cirasyādya draṣṭuṃ māṃ samupāgataḥR_3,011.010.1
manasā kāṅkṣitaṃ hy asya mayāpy āgamanaṃ pratiR_3,011.010.2
gamyatāṃ satkṛto rāmaḥ sabhāryaḥ sahalakṣmaṇaḥR_3,011.011.1
praveśyatāṃ samīpaṃ me kiṃ cāsau na praveśitaḥR_3,011.011.2
evam uktas tu muninā dharmajñena mahātmanāR_3,011.012.1
abhivādyābravīc chiṣyas tatheti niyatāñjaliḥR_3,011.012.2
tato niṣkramya saṃbhrāntaḥ śiṣyo lakṣmaṇam abravītR_3,011.013.1
kvāsau rāmo muniṃ draṣṭum etu praviśatu svayamR_3,011.013.2
tato gatvāśramapadaṃ śiṣyeṇa saha lakṣmaṇaḥR_3,011.014.1
darśayām āsa kākutsthaṃ sītāṃ ca janakātmajāmR_3,011.014.2
taṃ śiṣyaḥ praśritaṃ vākyam agastyavacanaṃ bruvanR_3,011.015.1
prāveśayad yathānyāyaṃ satkārārthaṃ susatkṛtamR_3,011.015.2
praviveśa tato rāmaḥ sītayā sahalakṣmaṇaḥR_3,011.016.1
praśāntahariṇākīrṇam āśramaṃ hy avalokayanR_3,011.016.2
sa tatra brahmaṇaḥ sthānam agneḥ sthānaṃ tathaiva caR_3,011.017.1
viṣṇoḥ sthānaṃ mahendrasya sthānaṃ caiva vivasvataḥR_3,011.017.2
somasthānaṃ bhagasthānaṃ sthānaṃ kauberam eva caR_3,011.018.1
dhātur vidhātuḥ sthānaṃ ca vāyoḥ sthānaṃ tathaiva caR_3,011.018.2
taṃ dadarśāgrato rāmo munīnāṃ dīptatejasaṃR_3,011.019.1
abravīd vacanaṃ vīro lakṣmaṇaṃ lakṣmivardhanamR_3,011.019.2
eṣa lakṣmaṇa niṣkrāmaty agastyo bhagavān ṛṣiḥR_3,011.020.1
audāryeṇāvagacchāmi nidhānaṃ tapasām imamR_3,011.020.2
evam uktvā mahābāhur agastyaṃ sūryavarcasaṃR_3,011.021.1
jagrāha paramaprītas tasya pādau paraṃtapaḥR_3,011.021.2
abhivādya tu dharmātmā tasthau rāmaḥ kṛtāñjaliḥR_3,011.022.1
sītayā saha vaidehyā tadā rāma salakṣmaṇaḥR_3,011.022.2
pratigṛhya ca kākutstham arcayitvāsanodakaiḥR_3,011.023.1
kuśalapraśnam uktvā ca āsyatām iti so 'bravītR_3,011.023.2
agniṃ hutvā pradāyārghyam atithiṃ pratipūjya caR_3,011.024.1
vānaprasthena dharmeṇa sa teṣāṃ bhojanaṃ dadauR_3,011.024.2
prathamaṃ copaviśyātha dharmajño munipuṃgavaḥR_3,011.025.1
uvāca rāmam āsīnaṃ prāñjaliṃ dharmakovidamR_3,011.025.2
anyathā khalu kākutstha tapasvī samudācaranR_3,011.026.1
duḥsākṣīva pare loke svāni māṃsāni bhakṣayetR_3,011.026.2
rājā sarvasya lokasya dharmacārī mahārathaḥR_3,011.027.1
pūjanīyaś ca mānyaś ca bhavān prāptaḥ priyātithiḥR_3,011.027.2
evam uktvā phalair mūlaiḥ puṣpaiś cānyaiś ca rāghavamR_3,011.028.1
pūjayitvā yathākāmaṃ punar eva tato 'bravītR_3,011.028.2
idaṃ divyaṃ mahac cāpaṃ hemavajravibhūṣitamR_3,011.029.1
vaiṣṇavaṃ puruṣavyāghra nirmitaṃ viśvakarmaṇāR_3,011.029.2
amoghaḥ sūryasaṃkāśo brahmadattaḥ śarottamaḥR_3,011.030.1
datto mama mahendreṇa tūṇī cākṣayasāyakauR_3,011.030.2
saṃpūrṇau niśitair bāṇair jvaladbhir iva pāvakaiḥR_3,011.031.1
mahārājata kośo 'yam asir hemavibhūṣitaḥR_3,011.031.2
anena dhanuṣā rāma hatvā saṃkhye mahāsurānR_3,011.032.1
ājahāra śriyaṃ dīptāṃ purā viṣṇur divaukasāmR_3,011.032.2
tad dhanus tau ca tūṇīrau śaraṃ khaḍgaṃ ca mānadaR_3,011.033.1
jayāya pratigṛhṇīṣva vajraṃ vajradharo yathāR_3,011.033.2
evam uktvā mahātejāḥ samastaṃ tad varāyudhamR_3,011.034.1
dattvā rāmāya bhagavān agastyaḥ punar abravītR_3,011.034.2
rāma prīto 'smi bhadraṃ te parituṣṭo 'smi lakṣmaṇaR_3,012.001.1
abhivādayituṃ yan māṃ prāptau sthaḥ saha sītayāR_3,012.001.2
adhvaśrameṇa vāṃ khedo bādhate pracuraśramaḥR_3,012.002.1
vyaktam utkaṇṭhate cāpi maithilī janakātmajāR_3,012.002.2
eṣā hi sukumārī ca duḥkhaiś ca na vimānitāR_3,012.003.1
prājyadoṣaṃ vanaṃ praptā bhartṛsnehapracoditāR_3,012.003.2
yathaiṣā ramate rāma iha sītā tathā kuruR_3,012.004.1
duṣkaraṃ kṛtavaty eṣā vane tvām anugacchatīR_3,012.004.2
eṣā hi prakṛtiḥ strīṇām āsṛṣṭe raghunandanaR_3,012.005.1
samastham anurajyante viṣamasthaṃ tyajanti caR_3,012.005.2
śatahradānāṃ lolatvaṃ śastrāṇāṃ tīkṣṇatāṃ tathāR_3,012.006.1
garuḍānilayoḥ śaighryam anugacchanti yoṣitaḥR_3,012.006.2
iyaṃ tu bhavato bhāryā doṣair etair vivarjitāḥR_3,012.007.1
ślāghyā ca vyapadeśyā ca yathā devī hy arundhatīR_3,012.007.2
alaṃkṛto 'yaṃ deśaś ca yatra saumitriṇā sahaR_3,012.008.1
vaidehyā cānayā rāma vatsyasi tvam ariṃdamaR_3,012.008.2
evam uktas tu muninā rāghavaḥ saṃyatāñjaliḥR_3,012.009.1
uvāca praśritaṃ vākyam ṛṣiṃ dīptam ivānalamR_3,012.009.2
dhanyo 'smy anugṛhīto 'smi yasya me munipuṃgavaḥR_3,012.010.1
guṇaiḥ sabhrātṛbhāryasya varadaḥ parituṣyatiR_3,012.010.2
kiṃ tu vyādiśa me deśaṃ sodakaṃ bahukānanamR_3,012.011.1
yatrāśramapadaṃ kṛtvā vaseyaṃ nirataḥ sukhamR_3,012.011.2
tato 'bravīn muni śreṣṭhaḥ śrutvā rāmasya bhāṣitamR_3,012.012.1
dhyātvā muhūrtaṃ dharmātmā dhīro dhīrataraṃ vacaḥR_3,012.012.2
ito dviyojane tāta bahumūlaphalodakaḥR_3,012.013.1
deśo bahumṛgaḥ śrīmān pañcavaṭy abhiviśrutaḥR_3,012.013.2
tatra gatvāśramapadaṃ kṛtvā saumitriṇā sahaR_3,012.014.1
ramasva tvaṃ pitur vākyaṃ yathoktam anupālayanR_3,012.014.2
vidito hy eṣa vṛttānto mama sarvas tavānaghaR_3,012.015.1
tapasaś ca prabhāvena snehād daśarathasya caR_3,012.015.2
hṛdayasthaś ca te chando vijñātas tapasā mayāR_3,012.016.1
iha vāsaṃ pratijñāya mayā saha tapovaneR_3,012.016.2
ataś ca tvām ahaṃ brūmi gaccha pañcavaṭīm itiR_3,012.017.1
sa hi ramyo vanoddeśo maithilī tatra raṃsyateR_3,012.017.2
sa deśaḥ ślāghanīyaś ca nātidūre ca rāghavaR_3,012.018.1
godāvaryāḥ samīpe ca maithilī tatra raṃsyateR_3,012.018.2
prājyamūlaphalaiś caiva nānādvija gaṇair yutaḥR_3,012.019.1
viviktaś ca mahābāho puṇyo ramyas tathaiva caR_3,012.019.2
bhavān api sadāraś ca śaktaś ca parirakṣaṇeR_3,012.020.1
api cātra vasan rāmas tāpasān pālayiṣyasiR_3,012.020.2
etad ālakṣyate vīra madhukānāṃ mahad vanamR_3,012.021.1
uttareṇāsya gantavyaṃ nyagrodham abhigacchatāR_3,012.021.2
tataḥ sthalam upāruhya parvatasyāvidūrataḥR_3,012.022.1
khyātaḥ pañcavaṭīty eva nityapuṣpitakānanaḥR_3,012.022.2
agastyenaivam uktas tu rāmaḥ saumitriṇā sahaR_3,012.023.1
sātkṛtyāmantrayām āsa tam ṛṣiṃ satyavādinamR_3,012.023.2
tau tu tenābhyanujñātau kṛtapādābhivandanauR_3,012.024.1
tadāśramāt pañcavaṭīṃ jagmatuḥ saha sītayāR_3,012.024.2
gṛhītacāpau tu narādhipātmajau viṣaktatūṇī samareṣv akātarauR_3,012.025.1
yathopadiṣṭena pathā maharṣiṇā prajagmatuḥ pañcavaṭīṃ samāhitauR_3,012.025.2
atha pañcavaṭīṃ gacchann antarā raghunandanaḥR_3,013.001.1
āsasāda mahākāyaṃ gṛdhraṃ bhīmaparākramamR_3,013.001.2
taṃ dṛṣṭvā tau mahābhāgau vanasthaṃ rāmalakṣmaṇauR_3,013.002.1
menāte rākṣasaṃ pakṣiṃ bruvāṇau ko bhavān itiR_3,013.002.2
sa tau madhurayā vācā saumyayā prīṇayann ivaR_3,013.003.1
uvāca vatsa māṃ viddhi vayasyaṃ pitur ātmanaḥR_3,013.003.2
sa taṃ pitṛsakhaṃ buddhvā pūjayām āsa rāghavaḥR_3,013.004.1
sa tasya kulam avyagram atha papraccha nāma caR_3,013.004.2
rāmasya vacanaṃ śrutvā kulam ātmānam eva caR_3,013.005.1
ācacakṣe dvijas tasmai sarvabhūtasamudbhavamR_3,013.005.2
pūrvakāle mahābāho ye prajāpatayo 'bhavanR_3,013.006.1
tān me nigadataḥ sarvān āditaḥ śṛṇu rāghavaR_3,013.006.2
kardamaḥ prathamas teṣāṃ vikṛtas tadanantaramR_3,013.007.1
śeṣaś ca saṃśrayaś caiva bahuputraś ca vīryavānR_3,013.007.2
sthāṇur marīcir atriś ca kratuś caiva mahābalaḥR_3,013.008.1
pulastyaś cāṅgirāś caiva pracetāḥ pulahas tathāR_3,013.008.2
dakṣo vivasvān aparo 'riṣṭanemiś ca rāghavaR_3,013.009.1
kaśyapaś ca mahātejās teṣām āsīc ca paścimaḥR_3,013.009.2
prajāpates tu dakṣasya babhūvur iti naḥ śrutamR_3,013.010.1
ṣaṣṭir duhitaro rāma yaśasvinyo mahāyaśaḥR_3,013.010.2
kaśyapaḥ pratijagrāha tāsām aṣṭau sumadhyamāḥR_3,013.011.1
aditiṃ ca ditiṃ caiva danūm api ca kālakāmR_3,013.011.2
tāmrāṃ krodhavaśāṃ caiva manuṃ cāpy analām apiR_3,013.012.1
tās tu kanyās tataḥ prītaḥ kaśyapaḥ punar abravītR_3,013.012.2
putrāṃs trailokyabhartṝn vai janayiṣyatha mat samānR_3,013.013.1
aditis tan manā rāma ditiś ca danur eva caR_3,013.013.2
kālakā ca mahābāho śeṣās tv amanaso 'bhavanR_3,013.014.1
adityāṃ jajñire devās trayastriṃśad ariṃdamaR_3,013.014.2
ādityā vasavo rudrā aśvinau ca paraṃtapaR_3,013.015.1
ditis tv ajanayat putrān daityāṃs tāta yaśasvinaḥR_3,013.015.2
teṣām iyaṃ vasumatī purāsīt savanārṇavāR_3,013.016.1
danus tv ajanayat putram aśvagrīvam ariṃdamaR_3,013.016.2
narakaṃ kālakaṃ caiva kālakāpi vyajāyataR_3,013.017.1
krauñcīṃ bhāsīṃ tathā śyenīṃ dhṛtarāṣṭrīṃ tathā śukīmR_3,013.017.2
tāmrāpi suṣuve kanyāḥ pañcaitā lokaviśrutāḥR_3,013.018.1
ulūkāñ janayat krauñcī bhāsī bhāsān vyajāyataR_3,013.018.2
śyenī śyenāṃś ca gṛdhrāṃś ca vyajāyata sutejasaḥR_3,013.019.1
dhṛtarāṣṭrī tu haṃsāṃś ca kalahaṃsāṃś ca sarvaśaḥR_3,013.019.2
cakravākāṃś ca bhadraṃ te vijajñe sāpi bhāminīR_3,013.020.1
śukī natāṃ vijajñe tu natāyā vinatā sutāR_3,013.020.2
daśakrodhavaśā rāma vijajñe 'py ātmasaṃbhavāḥR_3,013.021.1
mṛgīṃ ca mṛgamandāṃ ca harīṃ bhadramadām apiR_3,013.021.2
mātaṅgīm atha śārdūlīṃ śvetāṃ ca surabhīṃ tathāR_3,013.022.1
sarvalakṣaṇasaṃpannāṃ surasāṃ kadrukām apiR_3,013.022.2
apatyaṃ tu mṛgāḥ sarve mṛgyā naravarottamaR_3,013.023.1
ṛṣkāś ca mṛgamandāyāḥ sṛmarāś camarās tathāR_3,013.023.2
tatas tv irāvatīṃ nāma jajñe bhadramadā sutāmR_3,013.024.1
tasyās tv airāvataḥ putro lokanātho mahāgajaḥR_3,013.024.2
haryāś ca harayo 'patyaṃ vānarāś ca tapasvinaḥR_3,013.025.1
golāṅgūlāṃś ca śārdūlī vyāghrāṃś cājanayat sutānR_3,013.025.2
mātaṅgyās tv atha mātaṅgā apatyaṃ manujarṣabhaR_3,013.026.1
diśāgajaṃ tu śvetākṣaṃ śvetā vyajanayat sutamR_3,013.026.2
tato duhitarau rāma surabhir devy ajāyataR_3,013.027.1
rohiṇīṃ nāma bhadraṃ te gandharvīṃ ca yaśasvinīmR_3,013.027.2
rohiṇy ajanayad gā vai gandharvī vājinaḥ sutānR_3,013.028.1
surasājanayan nāgān rāma kadrūś ca pannagānR_3,013.028.2
manur manuṣyāñ janayat kaśyapasya mahātmanaḥR_3,013.029.1
brāhmaṇān kṣatriyān vaiśyāñ śūdrāṃś ca manujarṣabhaR_3,013.029.2
mukhato brāhmaṇā jātā urasaḥ kṣatriyās tathāR_3,013.030.1
ūrubhyāṃ jajñire vaiśyāḥ padbhyāṃ śūdrā iti śrutiḥR_3,013.030.2
sarvān puṇyaphalān vṛkṣān analāpi vyajāyataR_3,013.031.1
vinatā ca śukī pautrī kadrūś ca surasā svasāR_3,013.031.2
kadrūr nāgasahaskraṃ tu vijajñe dharaṇīdharamR_3,013.032.1
dvau putrau vinatāyās tu garuḍo 'ruṇa eva caR_3,013.032.2
tasmāj jāto 'ham aruṇāt saṃpātiś ca mamāgrajaḥR_3,013.033.1
jaṭāyur iti māṃ viddhi śyenīputram ariṃdamaR_3,013.033.2
so 'haṃ vāsasahāyas te bhaviṣyāmi yadīcchasiR_3,013.034.1
sītāṃ ca tāta rakṣiṣye tvayi yāte salakṣmaṇeR_3,013.034.2
jaṭāyuṣaṃ tu pratipūjya rāghavo mudā pariṣvajya ca saṃnato 'bhavatR_3,013.035.1
pitur hi śuśrāva sakhitvam ātmavāñ jaṭāyuṣā saṃkathitaṃ punaḥ punaḥR_3,013.035.2
sa tatra sītāṃ paridāya maithilīṃ sahaiva tenātibalena pakṣiṇāR_3,013.036.1
jagāma tāṃ pañcavaṭīṃ salakṣmaṇo ripūn didhakṣañ śalabhān ivānalaḥR_3,013.036.2
tataḥ pañcavaṭīṃ gatvā nānāvyālamṛgāyutāmR_3,014.001.1
uvāca bhrātaraṃ rāmo lakṣmaṇaṃ dīptatejasaṃR_3,014.001.2
āgatāḥ sma yathoddiṣṭam amuṃ deśaṃ maharṣiṇāR_3,014.002.1
ayaṃ pañcavaṭī deśaḥ saumya puṣpitakānanaḥR_3,014.002.2
sarvataś cāryatāṃ dṛṣṭiḥ kānane nipuṇo hy asiR_3,014.003.1
āśramaḥ katarasmin no deśe bhavati saṃmataḥR_3,014.003.2
ramate yatra vaidehī tvam ahaṃ caiva lakṣmaṇaR_3,014.004.1
tādṛśo dṛśyatāṃ deśaḥ saṃnikṛṣṭajalāśayaḥR_3,014.004.2
vanarāmaṇyakaṃ yatra jalarāmaṇyakaṃ tathāR_3,014.005.1
saṃnikṛṣṭaṃ ca yatra syāt samitpuṣpakuśodakamR_3,014.005.2
evam uktas tu rāmeṇa lakmaṇaḥ saṃyatāñjaliḥR_3,014.006.1
sītā samakṣaṃ kākutstham idaṃ vacanam abravītR_3,014.006.2
paravān asmi kākutstha tvayi varṣaśataṃ sthiteR_3,014.007.1
svayaṃ tu rucire deśe kriyatām iti māṃ vadaR_3,014.007.2
suprītas tena vākyena lakṣmaṇasya mahādyutiḥR_3,014.008.1
vimṛśan rocayām āsa deśaṃ sarvaguṇānvitamR_3,014.008.2
sa taṃ ruciram ākramya deśam āśramakarmaṇiR_3,014.009.1
haste gṛhītvā hastena rāmaḥ saumitrim abravītR_3,014.009.2
ayaṃ deśaḥ samaḥ śrīmān puṣpitair tarubhir vṛtaḥR_3,014.010.1
ihāśramapadaṃ saumya yathāvat kartum arhasiR_3,014.010.2
iyam ādityasaṃkāśaiḥ padmaiḥ surabhigandhibhiḥR_3,014.011.1
adūre dṛśyate ramyā padminī padmaśobhitāR_3,014.011.2
yathākhyātam agastyena muninā bhāvitātmanāR_3,014.012.1
iyaṃ godāvarī ramyā puṣpitais tarubhir vṛtāR_3,014.012.2
haṃsakāraṇḍavākīrṇā cakravākopaśobhitāR_3,014.013.1
nātidūre na cāsanne mṛgayūthanipīḍitāR_3,014.013.2
mayūranāditā ramyāḥ prāṃśavo bahukandarāḥR_3,014.014.1
dṛśyante girayaḥ saumya phullais tarubhir āvṛtāḥR_3,014.014.2
sauvarṇe rājatais tāmrair deśe deśe ca dhātubhiḥR_3,014.015.1
gavākṣitā ivābhānti gajāḥ paramabhaktibhiḥR_3,014.015.2
sālais tālais tamālaiś ca kharjūraiḥ panasāmrakaiḥR_3,014.016.1
nīvārais timiśaiś caiva puṃnāgaiś copaśobhitāḥR_3,014.016.2
cūtair aśokais tilakaiś campakaiḥ ketakair apiR_3,014.017.1
puṣpagulmalatopetais tais tais tarubhir āvṛtāḥR_3,014.017.2
candanaiḥ syandanair nīpaiḥ panasair lakucair apiR_3,014.018.1
dhavāśvakarṇakhadiraiḥ śamīkiṃśukapāṭalaiḥR_3,014.018.2
idaṃ puṇyam idaṃ medhyam idaṃ bahumṛgadvijamR_3,014.019.1
iha vatsyāma saumitre sārdham etena pakṣiṇāR_3,014.019.2
evam uktas tu rāmeṇa lakṣmaṇaḥ paravīrahāR_3,014.020.1
acireṇāśramaṃ bhrātuś cakāra sumahābalaḥR_3,014.020.2
parṇaśālāṃ suvipulāṃ tatra saṃghātamṛttikāmR_3,014.021.1
sustambhāṃ maskarair dīrghaiḥ kṛtavaṃśāṃ suśobhanāmR_3,014.021.2
sa gatvā lakṣmaṇaḥ śrīmān nadīṃ godāvarīṃ tadāR_3,014.022.1
snātvā padmāni cādāya saphalaḥ punar āgataḥR_3,014.022.2
tataḥ puṣpabaliṃ kṛtvā śāntiṃ ca sa yathāvidhiR_3,014.023.1
darśayām āsa rāmāya tad āśramapadaṃ kṛtamR_3,014.023.2
sa taṃ dṛṣṭvā kṛtaṃ saumyam āśramaṃ saha sītayāR_3,014.024.1
rāghavaḥ parṇaśālāyāṃ harṣam āhārayat paramR_3,014.024.2
susaṃhṛṣṭaḥ pariṣvajya bāhubhyāṃ lakṣmaṇaṃ tadāR_3,014.025.1
atisnigdhaṃ ca gāḍhaṃ ca vacanaṃ cedam abravītR_3,014.025.2
prīto 'smi te mahat karma tvayā kṛtam idaṃ prabhoR_3,014.026.1
pradeyo yannimittaṃ te pariṣvaṅgo mayā kṛtaḥR_3,014.026.2
bhāvajñena kṛtajñena dharmajñena ca lakṣmaṇaR_3,014.027.1
tvayā putreṇa dharmātmā na saṃvṛttaḥ pitā mamaR_3,014.027.2
evaṃ lakṣmaṇam uktvā tu rāghavo lakṣmivardhanaḥR_3,014.028.1
tasmin deśe bahuphale nyavasat sa sukhaṃ vaśīR_3,014.028.2
kaṃ cit kālaṃ sa dharmātmā sītayā lakṣmaṇena caR_3,014.029.1
anvāsyamāno nyavasat svargaloke yathāmaraḥR_3,014.029.2
vasatas tasya tu sukhaṃ rāghavasya mahātmanaḥR_3,015.001.1
śaradvyapāye hemanta ṛtur iṣṭaḥ pravartateR_3,015.001.2
sa kadā cit prabhātāyāṃ śarvaryāṃ raghunandanaḥR_3,015.002.1
prayayāv abhiṣekārthaṃ ramyāṃ godāvarīṃ nadīmR_3,015.002.2
prahvaḥ kalaśahastas taṃ sītayā saha vīryavānR_3,015.003.1
pṛṣṭhato 'nuvrajan bhrātā saumitrir idam abravītR_3,015.003.2
ayaṃ sa kālaḥ saṃprāptaḥ priyo yas te priyaṃvadaR_3,015.004.1
alaṃkṛta ivābhāti yena saṃvatsaraḥ śubhaḥR_3,015.004.2
nīhāraparuṣo lokaḥ pṛthivī sasyamālinīR_3,015.005.1
jalāny anupabhogyāni subhago havyavāhanaḥR_3,015.005.2
navāgrayaṇapūjābhir abhyarcya pitṛdevatāḥR_3,015.006.1
kṛtāgrayaṇakāḥ kāle santo vigatakalmaṣāḥR_3,015.006.2
prājyakāmā janapadāḥ saṃpannataragorasāḥR_3,015.007.1
vicaranti mahīpālā yātrārthaṃ vijigīṣavaḥR_3,015.007.2
sevamāne dṛḍhaṃ sūrye diśam antakasevitāmR_3,015.008.1
vihīnatilakeva strī nottarā dik prakāśateR_3,015.008.2
prakṛtyā himakośāḍhyo dūrasūryaś ca sāmpratamR_3,015.009.1
yathārthanāmā suvyaktaṃ himavān himavān giriḥR_3,015.009.2
atyantasukhasaṃcārā madhyāhne sparśataḥ sukhāḥR_3,015.010.1
divasāḥ subhagādityāś chāyāsaliladurbhagāḥR_3,015.010.2
mṛdusūryāḥ sanīhārāḥ paṭuśītāḥ samārutāḥR_3,015.011.1
śūnyāraṇyā himadhvastā divasā bhānti sāmpratamR_3,015.011.2
nivṛttākāśaśayanāḥ puṣyanītā himāruṇāḥR_3,015.012.1
śītā vṛddhatarāyāmās triyāmā yānti sāmpratamR_3,015.012.2
ravisaṃkrāntasaubhāgyas tuṣārāruṇamaṇḍalaḥR_3,015.013.1
niḥśvāsāndha ivādarśaś candramā na prakāśateR_3,015.013.2
jyotsnā tuṣāramalinā paurṇamāsyāṃ na rājateR_3,015.014.1
sīteva cātapaśyāmā lakṣyate na tu śobhateR_3,015.014.2
prakṛtyā śītalasparśo himaviddhaś ca sāmpratamR_3,015.015.1
pravāti paścimo vāyuḥ kāle dviguṇaśītalaḥR_3,015.015.2
bāṣpacchannāny araṇyāni yavagodhūmavanti caR_3,015.016.1
śobhante 'bhyudite sūrye nadadbhiḥ krauñcasārasaiḥR_3,015.016.2
kharjūrapuṣpākṛtibhiḥ śirobhiḥ pūrṇataṇḍulaiḥR_3,015.017.1
śobhante kiṃ cidālambāḥ śālayaḥ kanakaprabhāḥR_3,015.017.2
mayūkhair upasarpadbhir himanīhārasaṃvṛtaiḥR_3,015.018.1
dūram abhyuditaḥ sūryaḥ śaśāṅka iva lakṣyateR_3,015.018.2
agrāhyavīryaḥ pūrvāhṇe madhyāhne sparśataḥ sukhaḥR_3,015.019.1
saṃraktaḥ kiṃ cid āpāṇḍur ātapaḥ śobhate kṣitauR_3,015.019.2
avaśyāyanipātena kiṃ cit praklinnaśādvalāR_3,015.020.1
vanānāṃ śobhate bhūmir niviṣṭataruṇātapāR_3,015.020.2
avaśyāyatamonaddhā nīhāratamasāvṛtāḥR_3,015.021.1
prasuptā iva lakṣyante vipuṣpā vanarājayaḥR_3,015.021.2
bāṣpasaṃchannasalilā rutavijñeyasārasāḥR_3,015.022.1
himārdravālukais tīraiḥ sarito bhānti sāmpratamR_3,015.022.2
tuṣārapatanāc caiva mṛdutvād bhāskarasya caR_3,015.023.1
śaityād agāgrastham api prāyeṇa rasavaj jalamR_3,015.023.2
jarājarjaritaiḥ parṇaiḥ śīrṇakesarakarṇikaiḥR_3,015.024.1
nālaśeṣā himadhvastā na bhānti kamalākarāḥR_3,015.024.2
asmiṃs tu puruṣavyāghra kāle duḥkhasamanvitaḥR_3,015.025.1
tapaś carati dharmātmā tvadbhaktyā bharataḥ pureR_3,015.025.2
tyaktvā rājyaṃ ca mānaṃ ca bhogāṃś ca vividhān bahūnR_3,015.026.1
tapasvī niyatāhāraḥ śete śīte mahītaleR_3,015.026.2
so 'pi velām imāṃ nūnam abhiṣekārtham udyataḥR_3,015.027.1
vṛtaḥ prakṛtibhir nityaṃ prayāti sarayūṃ nadīmR_3,015.027.2
atyantasukhasaṃvṛddhaḥ sukumāro himārditaḥR_3,015.028.1
kathaṃ tv apararātreṣu sarayūm avagāhateR_3,015.028.2
padmapatrekṣaṇaḥ śyāmaḥ śrīmān nirudaro mahānR_3,015.029.1
dharmajñaḥ satyavādī ca hrīniṣedho jitendriyaḥR_3,015.029.2
priyābhibhāṣī madhuro dīrghabāhur ariṃdamaḥR_3,015.030.1
saṃtyajya vividhān saukhyān āryaṃ sarvātmanāśritaḥR_3,015.030.2
jitaḥ svargas tava bhrātrā bharatena mahātmanāR_3,015.031.1
vanastham api tāpasye yas tvām anuvidhīyateR_3,015.031.2
na pitryam anuvarntante mātṛkaṃ dvipadā itiR_3,015.032.1
khyāto lokapravādo 'yaṃ bharatenānyathākṛtaḥR_3,015.032.2
bhartā daśaratho yasyāḥ sādhuś ca bharataḥ sutaḥR_3,015.033.1
kathaṃ nu sāmbā kaikeyī tādṛśī krūradarśinīR_3,015.033.2
ity evaṃ lakṣmaṇe vākyaṃ snehād bruvati dhārmikeR_3,015.034.1
parivādaṃ jananyās tam asahan rāghavo 'bravītR_3,015.034.2
na te 'mbā madhyamā tāta garhitavyā kathaṃ canaR_3,015.035.1
tām evekṣvākunāthasya bharatasya kathāṃ kuruR_3,015.035.2
niścitāpi hi me buddhir vanavāse dṛḍhavratāR_3,015.036.1
bharatasnehasaṃtaptā bāliśīkriyate punaḥR_3,015.036.2
ity evaṃ vilapaṃs tatra prāpya godāvarīṃ nadīmR_3,015.037.1
cakre 'bhiṣekaṃ kākutsthaḥ sānujaḥ saha sītayāR_3,015.037.2
tarpayitvātha salilais te pitṝn daivatāni caR_3,015.038.1
stuvanti smoditaṃ sūryaṃ devatāś ca samāhitāḥR_3,015.038.2
kṛtābhiṣekaḥ sa rarāja rāmaḥ sītādvitīyaḥ saha lakṣmaṇenaR_3,015.039.1
kṛtābhiṣekas tv agarājaputryā rudraḥ sanandir bhagavān iveśaḥR_3,015.039.2
kṛtābhiṣeko rāmas tu sītā saumitrir eva caR_3,016.001.1
tasmād godāvarītīrāt tato jagmuḥ svam āśramamR_3,016.001.2
āśramaṃ tam upāgamya rāghavaḥ sahalakṣmaṇaḥR_3,016.002.1
kṛtvā paurvāhṇikaṃ karma parṇaśālām upāgamatR_3,016.002.2
virarāja mahābāhuś citrayā candramā ivaR_3,016.003.1
lakṣmaṇena saha bhrātrā cakāra vividhāḥ kathāḥR_3,016.003.2
tadāsīnasya rāmasya kathāsaṃsaktacetasaḥR_3,016.004.1
taṃ deśaṃ rākṣasī kā cid ājagāma yadṛcchayāR_3,016.004.2
sā tu śūrpaṇakhā nāma daśagrīvasya rakṣasaḥR_3,016.005.1
bhaginī rāmam āsādya dadarśa tridaśopamamR_3,016.005.2
siṃhoraskaṃ mahābāhuṃ padmapatranibhekṣaṇamR_3,016.006.1
sukumāraṃ mahāsattvaṃ pārthivavyañjanānvitamR_3,016.006.2
rāmam indīvaraśyāmaṃ kandarpasadṛśaprabhamR_3,016.007.1
babhūvendropamaṃ dṛṣṭvā rākṣasī kāmamohitāR_3,016.007.2
sumukhaṃ durmukhī rāmaṃ vṛttamadhyaṃ mahodarīR_3,016.008.1
viśālākṣaṃ virūpākṣī sukeśaṃ tāmramūrdhajāR_3,016.008.2
priyarūpaṃ virūpā sā susvaraṃ bhairavasvanāR_3,016.009.1
taruṇaṃ dāruṇā vṛddhā dakṣiṇaṃ vāmabhāṣiṇīR_3,016.009.2
nyāyavṛttaṃ sudurvṛttā priyam apriyadarśanāR_3,016.010.1
śarīrajasamāviṣṭā rākṣasī rāmam abravītR_3,016.010.2
jaṭī tāpasarūpeṇa sabhāryaḥ śaracāpadhṛkR_3,016.011.1
āgatas tvam imaṃ deśaṃ kathaṃ rākṣasasevitamR_3,016.011.2
evam uktas tu rākṣasyā śūrpaṇakhyā paraṃtapaḥR_3,016.012.1
ṛjubuddhitayā sarvam ākhyātum upacakrameR_3,016.012.2
āsīd daśaratho nāma rājā tridaśavikramaḥR_3,016.013.1
tasyāham agrajaḥ putro rāmo nāma janaiḥ śrutaḥR_3,016.013.2
bhrātāyaṃ lakṣmaṇo nāma yavīyān mām anuvrataḥR_3,016.014.1
iyaṃ bhāryā ca vaidehī mama sīteti viśrutāR_3,016.014.2
niyogāt tu narendrasya pitur mātuś ca yantritaḥR_3,016.015.1
dharmārthaṃ dharmakāṅkṣī ca vanaṃ vastum ihāgataḥR_3,016.015.2
tvāṃ tu veditum icchāmi kathyatāṃ kāsi kasya vāR_3,016.016.1
iha vā kiṃnimittaṃ tvam āgatā brūhi tattvataḥR_3,016.016.2
sābravīd vacanaṃ śrutvā rākṣasī madanārditāR_3,016.017.1
śrūyatāṃ rāma vakṣyāmi tattvārthaṃ vacanaṃ mamaR_3,016.017.2
ahaṃ śūrpaṇakhā nāma rākṣasī kāmarūpiṇīR_3,016.018.1
araṇyaṃ vicarāmīdam ekā sarvabhayaṃkarāR_3,016.018.2
rāvaṇo nāma me bhrātā rākṣaso rākṣaseśvaraḥR_3,016.019.1
pravṛddhanidraś ca sadā kumbhakarṇo mahābalaḥR_3,016.019.2
vibhīṣaṇas tu dharmātmā na tu rākṣasaceṣṭitaḥR_3,016.020.1
prakhyātavīryau ca raṇe bhrātarau kharadūṣaṇauR_3,016.020.2
samupetāsmi bhāvena bhartāraṃ puruṣottamamR_3,016.021.1
cirāya bhava bhartā me sītayā kiṃ kariṣyasiR_3,016.021.2
vikṛtā ca virūpā ca na seyaṃ sadṛśī tavaR_3,016.022.1
aham evānurūpā te bhāryārūpeṇa paśya māmR_3,016.022.2
imāṃ virūpām asatīṃ karālāṃ nirṇatodarīmR_3,016.023.1
anena saha te bhrātrā bhakṣayiṣyāmi mānuṣīmR_3,016.023.2
tataḥ parvataśṛṅgāṇi vanāni vividhāni caR_3,016.024.1
paśyan saha mayā kānta daṇḍakān vicariṣyasiR_3,016.024.2
ity evam uktaḥ kākutsthaḥ prahasya madirekṣaṇāmR_3,016.025.1
idaṃ vacanam ārebhe vaktuṃ vākyaviśāradaḥR_3,016.025.2
tāṃ tu śūrpaṇakhāṃ rāmaḥ kāmapāśāvapāśitāmR_3,017.001.1
svecchayā ślakṣṇayā vācā smitapūrvam athābravītR_3,017.001.2
kṛtadāro 'smi bhavati bhāryeyaṃ dayitā mamaR_3,017.002.1
tvadvidhānāṃ tu nārīṇāṃ suduḥkhā sasapatnatāR_3,017.002.2
anujas tv eṣa me bhrātā śīlavān priyadarśanaḥR_3,017.003.1
śrīmān akṛtadāraś ca lakṣmaṇo nāma vīryavānR_3,017.003.2
apūrvī bhāryayā cārthī taruṇaḥ priyadarśanaḥR_3,017.004.1
anurūpaś ca te bhartā rūpasyāsya bhaviṣyatiR_3,017.004.2
enaṃ bhaja viśālākṣi bhartāraṃ bhrātaraṃ mamaR_3,017.005.1
asapatnā varārohe merum arkaprabhā yathāR_3,017.005.2
iti rāmeṇa sā proktā rākṣasī kāmamohitāR_3,017.006.1
visṛjya rāmaṃ sahasā tato lakṣmaṇam abravītR_3,017.006.2
asya rūpasya te yuktā bhāryāhaṃ varavarṇinīR_3,017.007.1
mayā saha sukhaṃ sarvān daṇḍakān vicariṣyasiR_3,017.007.2
evam uktas tu saumitrī rākṣasyā vākyakovidaḥR_3,017.008.1
tataḥ śūrpaṇakhīṃ smitvā lakṣmaṇo yuktam abravītR_3,017.008.2
kathaṃ dāsasya me dāsī bhāryā bhavitum icchasiR_3,017.009.1
so 'ham āryeṇa paravān bhrātrā kamalavarṇinīR_3,017.009.2
samṛddhārthasya siddhārthā muditāmalavarṇinīR_3,017.010.1
āryasya tvaṃ viśālākṣi bhāryā bhava yavīyasīR_3,017.010.2
etāṃ virūpām asatīṃ karālāṃ nirṇatodarīmR_3,017.011.1
bhāryāṃ vṛddhāṃ parityajya tvām evaiṣa bhajiṣyatiR_3,017.011.2
ko hi rūpam idaṃ śreṣṭhaṃ saṃtyajya varavarṇiniR_3,017.012.1
mānuṣeṣu varārohe kuryād bhāvaṃ vicakṣaṇaḥR_3,017.012.2
iti sā lakṣmaṇenoktā karālā nirṇatodarīR_3,017.013.1
manyate tad vacaḥ satyaṃ parihāsāvicakṣaṇāR_3,017.013.2
sā rāmaṃ parṇaśālāyām upaviṣṭaṃ paraṃtapamR_3,017.014.1
sītayā saha durdharṣam abravīt kāmamohitāR_3,017.014.2
imāṃ virūpām asatīṃ karālāṃ nirṇatodarīmR_3,017.015.1
vṛddhāṃ bhāryām avaṣṭabhya na māṃ tvaṃ bahu manyaseR_3,017.015.2
adyemāṃ bhakṣayiṣyāmi paśyatas tava mānuṣīmR_3,017.016.1
tvayā saha cariṣyāmi niḥsapatnā yathāsukhamR_3,017.016.2
ity uktvā mṛgaśāvākṣīm alātasadṛśekṣaṇāR_3,017.017.1
abhyadhāvat susaṃkruddhā maholkā rohiṇīm ivaR_3,017.017.2
tāṃ mṛtyupāśapratimām āpatantīṃ mahābalaḥR_3,017.018.1
nigṛhya rāmaḥ kupitas tato lakṣmaṇam abravītR_3,017.018.2
krūrair anāryaiḥ saumitre parihāsaḥ kathaṃ canaR_3,017.019.1
na kāryaḥ paśya vaidehīṃ kathaṃ cit saumya jīvatīmR_3,017.019.2
imāṃ virūpām asatīm atimattāṃ mahodarīmR_3,017.020.1
rākṣasīṃ puruṣavyāghra virūpayitum arhasiR_3,017.020.2
ity ukto lakṣmaṇas tasyāḥ kruddho rāmasya paśyataḥR_3,017.021.1
uddhṛtya khaḍgaṃ ciccheda karṇanāsaṃ mahābalaḥR_3,017.021.2
nikṛttakarṇanāsā tu visvaraṃ sā vinadya caR_3,017.022.1
yathāgataṃ pradudrāva ghorā śūrpaṇakhā vanamR_3,017.022.2
sā virūpā mahāghorā rākṣasī śoṇitokṣitāR_3,017.023.1
nanāda vividhān nādān yathā prāvṛṣi toyadaḥR_3,017.023.2
sā vikṣarantī rudhiraṃ bahudhā ghoradarśanāR_3,017.024.1
pragṛhya bāhū garjantī praviveśa mahāvanamR_3,017.024.2
tatas tu sā rākṣasasaṃghasaṃvṛtaṃ kharaṃ janasthānagataṃ virūpitāR_3,017.025.1
upetya taṃ bhrātaram ugratejasaṃ papāta bhūmau gaganād yathāśaniḥR_3,017.025.2
tataḥ sabhāryaṃ bhayamohamūrchitā salakṣmaṇaṃ rāghavam āgataṃ vanamR_3,017.026.1
virūpaṇaṃ cātmani śoṇitokṣitā śaśaṃsa sarvaṃ bhaginī kharasya sāR_3,017.026.2
tāṃ tathā patitāṃ dṛṣṭvā virūpāṃ śoṇitokṣitāmR_3,018.001.1
bhaginīṃ krodhasaṃtaptaḥ kharaḥ papraccha rākṣasaḥR_3,018.001.2
balavikramasaṃpannā kāmagā kāmarūpiṇīR_3,018.002.1
imām avasthāṃ nītā tvaṃ kenāntakasamā gatāR_3,018.002.2
devagandharvabhūtānām ṛṣīṇāṃ ca mahātmanāmR_3,018.003.1
ko 'yam evaṃ mahāvīryas tvāṃ virūpāṃ cakāra haR_3,018.003.2
na hi paśyāmy ahaṃ loke yaḥ kuryān mama vipriyamR_3,018.004.1
antarena sahasrākṣaṃ mahendraṃ pākaśāsanamR_3,018.004.2
adyāhaṃ mārgaṇaiḥ prāṇān ādāsye jīvitāntakaiḥR_3,018.005.1
salile kṣīram āsaktaṃ niṣpibann iva sārasaḥR_3,018.005.2
nihatasya mayā saṃkhye śarasaṃkṛttamarmaṇaḥR_3,018.006.1
saphenaṃ rudhiraṃ raktaṃ medinī kasya pāsyatiR_3,018.006.2
kasya patrarathāḥ kāyān māṃsam utkṛtya saṃgatāḥR_3,018.007.1
prahṛṣṭā bhakṣayiṣyanti nihatasya mayā raṇeR_3,018.007.2
taṃ na devā na gandharvā na piśācā na rākṣasāḥR_3,018.008.1
mayāpakṛṣṭaṃ kṛpaṇaṃ śaktās trātuṃ mahāhaveR_3,018.008.2
upalabhya śanaiḥ saṃjñāṃ taṃ me śaṃsitum arhasiR_3,018.009.1
yena tvaṃ durvinītena vane vikramya nirjitāR_3,018.009.2
iti bhrātur vacaḥ śrutvā kruddhasya ca viśeṣataḥR_3,018.010.1
tataḥ śūrpaṇakhā vākyaṃ sabāṣpam idam abravītR_3,018.010.2
taruṇau rūpasaṃpannau sukūmārau mahābalauR_3,018.011.1
puṇḍarīkaviśālākṣau cīrakṛṣṇājināmbarauR_3,018.011.2
gandharvarājapratimau pārthivavyañjanānvitauR_3,018.012.1
devau vā mānuṣau vā tau na tarkayitum utsaheR_3,018.012.2
taruṇī rūpasaṃpannā sarvābharaṇabhūṣitāR_3,018.013.1
dṛṣṭā tatra mayā nārī tayor madhye sumadhyamāR_3,018.013.2
tābhyām ubhābhyāṃ saṃbhūya pramadām adhikṛtya tāmR_3,018.014.1
imām avasthāṃ nītāhaṃ yathānāthāsatī tathāR_3,018.014.2
tasyāś cānṛjuvṛttāyās tayoś ca hatayor ahamR_3,018.015.1
saphenaṃ pātum icchāmi rudhiraṃ raṇamūrdhaniR_3,018.015.2
eṣa me prathamaḥ kāmaḥ kṛtas tāta tvayā bhavetR_3,018.016.1
tasyās tayoś ca rudhiraṃ pibeyam aham āhaveR_3,018.016.2
iti tasyāṃ bruvāṇāyāṃ caturdaśa mahābalānR_3,018.017.1
vyādideśa kharaḥ kruddho rākṣasān antakopamānR_3,018.017.2
mānuṣau śastrasaṃpannau cīrakṛṣṇājināmbarauR_3,018.018.1
praviṣṭau daṇḍakāraṇyaṃ ghoraṃ pramadayā sahaR_3,018.018.2
tau hatvā tāṃ ca durvṛttām upāvartitum arhathaR_3,018.019.1
iyaṃ ca rudhiraṃ teṣāṃ bhaginī mama pāsyatiR_3,018.019.2
manoratho 'yam iṣṭo 'syā bhaginyā mama rākṣasāḥR_3,018.020.1
śīghraṃ saṃpadyatāṃ gatvā tau pramathya svatejasāR_3,018.020.2
iti pratisamādiṣṭā rākṣasās te caturdaśaR_3,018.021.1
tatra jagmus tayā sārdhaṃ ghanā vāteritā yathāR_3,018.021.2
tataḥ śūrpaṇakhā ghorā rāghavāśramam āgatāR_3,019.001.1
rakṣasām ācacakṣe tau bhrātarau saha sītayāR_3,019.001.2
te rāmaṃ parṇaśālāyām upaviṣṭaṃ mahābalamR_3,019.002.1
dadṛśuḥ sītayā sārdhaṃ vaidehyā lakṣmaṇena caR_3,019.002.2
tān dṛṣṭvā rāghavaḥ śrīmān āgatāṃ tāṃ ca rākṣasīmR_3,019.003.1
abravīd bhrātaraṃ rāmo lakṣmaṇaṃ dīptatejasaṃR_3,019.003.2
muhūrtaṃ bhava saumitre sītāyāḥ pratyanantaraḥR_3,019.004.1
imān asyā vadhiṣyāmi padavīm āgatān ihaR_3,019.004.2
vākyam etat tataḥ śrutvā rāmasya viditātmanaḥR_3,019.005.1
tatheti lakṣmaṇo vākyaṃ rāmasya pratyapūjayatR_3,019.005.2
rāghavo 'pi mahac cāpaṃ cāmīkaravibhūṣitamR_3,019.006.1
cakāra sajyaṃ dharmātmā tāni rakṣāṃsi cābravītR_3,019.006.2
putrau daśarathasyāvāṃ bhrātarau rāmalakṣmaṇauR_3,019.007.1
praviṣṭau sītayā sārdhaṃ duścaraṃ daṇḍakāvanamR_3,019.007.2
phalamūlāśanau dāntau tāpasau dharmacāriṇauR_3,019.008.1
vasantau daṇḍakāraṇye kimartham upahiṃsathaR_3,019.008.2
yuṣmān pāpātmakān hantuṃ viprakārān mahāvaneR_3,019.009.1
ṛṣīṇāṃ tu niyogena prāpto 'haṃ saśarāsanaḥR_3,019.009.2
tiṣṭhataivātra saṃtuṣṭā nopasarpitum arhathaR_3,019.010.1
yadi prāṇair ihārtho vo nivartadhvaṃ niśācarāḥR_3,019.010.2
tasya tad vacanaṃ śrutvā rākṣasās te caturdaśaR_3,019.011.1
ūcur vācaṃ susaṃkruddhā brahmaghnaḥ śūlapāṇayaḥR_3,019.011.2
saṃraktanayanā ghorā rāmaṃ raktāntalocanamR_3,019.012.1
paruṣā madhurābhāṣaṃ hṛṣṭādṛṣṭaparākramamR_3,019.012.2
krodham utpādya no bhartuḥ kharasya sumahātmanaḥR_3,019.013.1
tvam eva hāsyase prāṇān adyāsmābhir hato yudhiR_3,019.013.2
kā hi te śaktir ekasya bahūnāṃ raṇamūrdhaniR_3,019.014.1
asmākam agrataḥ sthātuṃ kiṃ punar yoddhum āhaveR_3,019.014.2
ebhir bāhuprayuktair naḥ parighaiḥ śūlapaṭṭiśaiḥR_3,019.015.1
prāṇāṃs tyakṣyasi vīryaṃ ca dhanuś ca karapīḍitamR_3,019.015.2
udyatāyudhanistriṃśā rāmam evābhidudruvuḥR_3,019.016.1
cikṣipus tāni śūlāni rāghavaṃ prati durjayamR_3,019.016.2
tāni śūlāni kākutsthaḥ samastāni caturdaśaR_3,019.017.1
tāvadbhir eva ciccheda śaraiḥ kāñcanabhūṣaṇaiḥR_3,019.017.2
tataḥ paścān mahātejā nārācān sūryasaṃnibhānR_3,019.018.1
jagrāha paramakruddhaś caturdaśa śilāśitānR_3,019.018.2
gṛhītvā dhanur āyamya lakṣyān uddiśya rākṣasānR_3,019.019.1
mumoca rāghavo bāṇān vajrān iva śatakratuḥR_3,019.019.2
rukmapuṅkhāś ca viśikhāḥ pradīptā hemabhūṣaṇāḥR_3,019.020.1
antarikṣe maholkānāṃ babhūvus tulyavarcasaḥR_3,019.020.2
te bhittvā rakṣasāṃ vegād vakṣāṃsi rudhirāplutāḥR_3,019.021.1
viniṣpetus tadā bhūmau nyamajjantāśanisvanāḥR_3,019.021.2
te bhinnahṛdayā bhūmau chinnamūlā iva drumāḥR_3,019.022.1
nipetuḥ śoṇitārdrāṅgā vikṛtā vigatāsavaḥR_3,019.022.2
tān bhūmau patitān dṛṣṭvā rākṣasī krodhamūrchitāR_3,019.023.1
paritrastā punas tatra vyasṛjad bhairavaṃ ravamR_3,019.023.2
upagamya kharaṃ sā tu kiṃ cit saṃśuṣka śoṇitāR_3,019.024.1
papāta punar evārtā saniryāseva vallarīR_3,019.024.2
nipātitān prekṣya raṇe tu rākṣasān pradhāvitā śūrpaṇakhā punas tataḥR_3,019.025.1
vadhaṃ ca teṣāṃ nikhilena rakṣasāṃ śaśaṃsa sarvaṃ bhaginī kharasya sāR_3,019.025.2
sa punaḥ patitāṃ dṛṣṭvā krodhāc chūrpaṇakhāṃ kharaḥR_3,020.001.1
uvāca vyaktatā vācā tām anarthārtham āgatāmR_3,020.001.2
mayā tv idānīṃ śūrās te rākṣasā rudhirāśanāḥR_3,020.002.1
tvatpriyārthaṃ vinirdiṣṭāḥ kimarthaṃ rudyate punaḥR_3,020.002.2
bhaktāś caivānuraktāś ca hitāś ca mama nityaśaḥR_3,020.003.1
ghnanto 'pi na nihantavyā na na kuryur vaco mamaR_3,020.003.2
kim etac chrotum icchāmi kāraṇaṃ yatkṛte punaḥR_3,020.004.1
hā nātheti vinardantī sarpavad veṣṭase kṣitauR_3,020.004.2
anāthavad vilapasi kiṃ nu nāthe mayi sthiteR_3,020.005.1
uttiṣṭhottiṣṭha mā bhaiṣīr vaiklavyaṃ tyajyatām ihaR_3,020.005.2
ity evam uktā durdharṣā khareṇa parisāntvitāR_3,020.006.1
vimṛjya nayane sāsre kharaṃ bhrātaram abravītR_3,020.006.2
preṣitāś ca tvayā śūrā rākṣasās te caturdaśaR_3,020.007.1
nihantuṃ rāghavaṃ ghorā matpriyārthaṃ salakṣmaṇamR_3,020.007.2
te tu rāmeṇa sāmarṣāḥ śūlapaṭṭiśapāṇayaḥR_3,020.008.1
samare nihatāḥ sarve sāyakair marmabhedibhiḥR_3,020.008.2
tān bhūmau patitān dṛṣṭvā kṣaṇenaiva mahābalānR_3,020.009.1
rāmasya ca mahat karma mahāṃs trāso 'bhavan mamaR_3,020.009.2
sāsmi bhītā samudvignā viṣaṇṇā ca niśācaraR_3,020.010.1
śaraṇaṃ tvāṃ punaḥ prāptā sarvato bhayadarśinīR_3,020.010.2
viṣādanakrādhyuṣite paritrāsormimāliniR_3,020.011.1
kiṃ māṃ na trāyase magnāṃ vipule śokasāgareR_3,020.011.2
ete ca nihatā bhūmau rāmeṇa niśitaiḥ śaraiḥR_3,020.012.1
ye ca me padavīṃ prāptā rākṣasāḥ piśitāśanāḥR_3,020.012.2
rāmeṇa yadi śaktis te tejo vāsti niśācaraR_3,020.013.1
daṇḍakāraṇyanilayaṃ jahi rākṣasakaṇṭakamR_3,020.013.2
yadi rāmaṃ mamāmitram adya tvaṃ na vadhiṣyasiR_3,020.014.1
tava caivāgrataḥ prāṇāṃs tyakṣyāmi nirapatrapāR_3,020.014.2
buddhyāham anupaśyāmi na tvaṃ rāmasya saṃyugeR_3,020.015.1
sthātuṃ pratimukhe śaktaḥ sacāpasya mahāraṇeR_3,020.015.2
śūramānī na śūras tvaṃ mithyāropitavikramaḥR_3,020.016.1
mānuṣau yan na śaknoṣi hantuṃ tau rāmalakṣmaṇauR_3,020.016.2
apayāhi janasthānāt tvaritaḥ sahabāndhavaḥR_3,020.017.1
niḥsattvasyālpavīryasya vāsas te kīdṛśas tv ihaR_3,020.017.2
sa hi tejaḥsamāyukto rāmo daśarathātmajaḥR_3,020.018.1
bhrātā cāsya mahāvīryo yena cāsmi virūpitāR_3,020.018.2
evam ādharṣitaḥ śūraḥ śūrpaṇakhyā kharas tadāR_3,021.001.1
uvāca rakṣasāṃ madhye kharaḥ kharataraṃ vacaḥR_3,021.001.2
tavāpamānaprabhavaḥ krodho 'yam atulo mamaR_3,021.002.1
na śakyate dhārayituṃ lavaṇāmbha ivotthitamR_3,021.002.2
na rāmaṃ gaṇaye vīryān mānuṣaṃ kṣīṇajīvitamR_3,021.003.1
ātmā duścaritaiḥ prāṇān hato yo 'dya vimokṣyatiR_3,021.003.2
bāṣpaḥ saṃhriyatām eṣa saṃbhramaś ca vimucyatāmR_3,021.004.1
ahaṃ rāmaḥ saha bhrātrā nayāmi yamasādanamR_3,021.004.2
paraśvadhahatasyādya mandaprāṇasya bhūtaleR_3,021.005.1
rāmasya rudhiraṃ raktam uṣṇaṃ pāsyasi rākṣasiR_3,021.005.2
sā prahṛṣṭvā vacaḥ śrutvā kharasya vadanāc cyutamR_3,021.006.1
praśaśaṃsa punar maurkhyād bhrātaraṃ rakṣasāṃ varamR_3,021.006.2
tayā paruṣitaḥ pūrvaṃ punar eva praśaṃsitaḥR_3,021.007.1
abravīd dūṣaṇaṃ nāma kharaḥ senāpatiṃ tadāR_3,021.007.2
caturdaśa sahasrāṇi mama cittānuvartināmR_3,021.008.1
rakṣasīṃ bhīmavegānāṃ samareṣv anivartināmR_3,021.008.2
nīlajīmūtavarṇānāṃ ghorāṇāṃ krūrakarmaṇāmR_3,021.009.1
lokasiṃhāvihārāṇāṃ balinām ugratejasāmR_3,021.009.2
teṣāṃ śārdūladarpāṇāṃ mahāsyānāṃ mahaujasāmR_3,021.010.1
sarvodyogam udīrṇānāṃ rakṣasāṃ saumya kārayaR_3,021.010.2
upasthāpaya me kṣipraṃ rathaṃ saumya dhanūṃṣi caR_3,021.011.1
śarāṃś ca citrān khaḍgāṃś ca śaktīś ca vividhāḥ śitāḥR_3,021.011.2
agre niryātum icchāmi paulastyānāṃ mahātmanāmR_3,021.012.1
vadhārthaṃ durvinītasya rāmasya raṇakovidaḥR_3,021.012.2
iti tasya bruvāṇasya sūryavarṇaṃ mahārathamR_3,021.013.1
sadaśvaiḥ śabalair yuktam ācacakṣe 'tha dūṣaṇaḥR_3,021.013.2
taṃ meruśikharākāraṃ taptakāñcanabhūṣaṇamR_3,021.014.1
hemacakram asaṃbādhaṃ vaidūryamaya kūbaramR_3,021.014.2
matsyaiḥ puṣpair drumaiḥ śailaiś candrasūryaiś ca kāñcanaiḥR_3,021.015.1
māṅgalyaiḥ pakṣisaṃghaiś ca tārābhiś ca samāvṛtamR_3,021.015.2
dhvajanistriṃśasaṃpannaṃ kiṅkiṇīkavibhūṣitamR_3,021.016.1
sadaśvayuktaṃ so 'marṣād āruroha rathaṃ kharaḥR_3,021.016.2
niśāmya taṃ rathagataṃ rākṣasā bhīmavikramāḥR_3,021.017.1
tasthuḥ saṃparivāryainaṃ dūṣaṇaṃ ca mahābalamR_3,021.017.2
kharas tu tān maheṣvāsān ghoracarmāyudhadhvajānR_3,021.018.1
niryātety abravīd dṛṣṭvā rathasthaḥ sarvarākṣasānR_3,021.018.2
tatas tad rākṣasaṃ sainyaṃ ghoracarmāyudhadhvajamR_3,021.019.1
nirjagāma janasthānān mahānādaṃ mahājavamR_3,021.019.2
mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥR_3,021.020.1
khaḍgaiś cakraiś ca hastasthair bhrājamānaiś ca tomaraiḥR_3,021.020.2
śaktibhiḥ patighair ghorair atimātraiś ca kārmukaiḥR_3,021.021.1
gadāsimusalair vajrair gṛhītair bhīmadarśanaiḥR_3,021.021.2
rākṣasānāṃ sughorāṇāṃ sahasrāṇi caturdaśaR_3,021.022.1
niryātāni janasthānāt kharacittānuvartināmR_3,021.022.2
tāṃs tv abhidravato dṛṣṭvā rākṣasān bhīmavikramānR_3,021.023.1
kharasyāpi rathaḥ kiṃ cij jagāma tadanantaramR_3,021.023.2
tatas tāñ śabalān aśvāṃs taptakāñcanabhūṣitānR_3,021.024.1
kharasya matam ājñāya sārathiḥ samacodayatR_3,021.024.2
sa codito rathaḥ śīghraṃ kharasya ripughātinaḥR_3,021.025.1
śabdenāpūrayām āsa diśaś ca pratiśas tathāR_3,021.025.2
pravṛddhamanyus tu kharaḥ kharasvano ripor vadhārthaṃ tvarito yathāntakaḥR_3,021.026.1
acūcudat sārathim unnadan punar mahābalo megha ivāśmavarṣavānR_3,021.026.2
tat prayātaṃ balaṃ ghoram aśivaṃ śoṇitodakamR_3,022.001.1
abhyavarṣan mahāmeghas tumulo gardabhāruṇaḥR_3,022.001.2
nipetus turagās tasya rathayuktā mahājavāḥR_3,022.002.1
same puṣpacite deśe rājamārge yadṛcchayāR_3,022.002.2
śyāmaṃ rudhiraparyantaṃ babhūva pariveṣaṇamR_3,022.003.1
alātacakrapratimaṃ pratigṛhya divākaramR_3,022.003.2
tato dhvajam upāgamya hemadaṇḍaṃ samucchritamR_3,022.004.1
samākramya mahākāyas tasthau gṛdhraḥ sudāruṇaḥR_3,022.004.2
janasthānasamīpe ca samākramya kharasvanāḥR_3,022.005.1
visvarān vividhāṃś cakrur māṃsādā mṛgapakṣiṇaḥR_3,022.005.2
vyājahruś ca padīptāyāṃ diśi vai bhairavasvanamR_3,022.006.1
aśivā yātu dāhānāṃ śivā ghorā mahāsvanāḥR_3,022.006.2
prabhinnagirisaṃkāśās toyaśoṣitadhāriṇaḥR_3,022.007.1
ākāśaṃ tad anākāśaṃ cakrur bhīmā balāhakāḥR_3,022.007.2
babhūva timiraṃ ghoram uddhataṃ romaharṣaṇamR_3,022.008.1
diśo vā vidiśo vāpi suvyaktaṃ na cakāśireR_3,022.008.2
kṣatajārdrasavarṇābhā saṃdhyākālaṃ vinā babhauR_3,022.009.1
kharasyābhimukhaṃ nedus tadā ghorā mṛgāḥ khagāḥR_3,022.009.2
nityāśivakarā yuddhe śivā ghoranidarśanāḥR_3,022.010.1
nedur balasyābhimukhaṃ jvālodgāribhir ānanaiḥR_3,022.010.2
kabandhaḥ parighābhāso dṛśyate bhāskarāntikeR_3,022.011.1
jagrāha sūryaṃ svarbhānur aparvaṇi mahāgrahaḥR_3,022.011.2
pravāti mārutaḥ śīghraṃ niṣprabho 'bhūd divākaraḥR_3,022.012.1
utpetuś ca vinā rātriṃ tārāḥ khadyotasaprabhāḥR_3,022.012.2
saṃlīnamīnavihagā nalinyaḥ puṣpapaṅkajāḥR_3,022.013.1
tasmin kṣaṇe babhūvuś ca vinā puṣpaphalair drumāḥR_3,022.013.2
uddhūtaś ca vinā vātaṃ reṇur jaladharāruṇaḥR_3,022.014.1
vīcīkūcīti vāśyanto babhūvus tatra sārikāḥR_3,022.014.2
ulkāś cāpi sanirghoṣā nipetur ghoradarśanāḥR_3,022.015.1
pracacāla mahī cāpi saśailavanakānanāR_3,022.015.2
kharasya ca rathasthasya nardamānasya dhīmataḥR_3,022.016.1
prākampata bhujaḥ savyaḥ kharaś cāsyāvasajjataR_3,022.016.2
sāsrā saṃpadyate dṛṣṭiḥ paśyamānasya sarvataḥR_3,022.017.1
lalāṭe ca rujā jātā na ca mohān nyavartataR_3,022.017.2
tān samīkṣya mahotpātān utthitān romaharṣaṇānR_3,022.018.1
abravīd rākṣasān sarvān prahasan sa kharas tadāR_3,022.018.2
mahotpātān imān sarvān utthitān ghoradarśanānR_3,022.019.1
na cintayāmy ahaṃ vīryād balavān durbalān ivaR_3,022.019.2
tārā api śarais tīkṣṇaiḥ pātayeyaṃ nabhastalātR_3,022.020.1
mṛtyuṃ maraṇadharmeṇa saṃkruddho yojayāmy ahamR_3,022.020.2
rāghavaṃ taṃ balotsiktaṃ bhrātaraṃ cāpi lakṣmaṇamR_3,022.021.1
ahatvā sāyakais tīkṣṇair nopāvartitum utsaheR_3,022.021.2
sakāmā bhaginī me 'stu pītvā tu rudhiraṃ tayoḥR_3,022.022.1
yannimittaṃ tu rāmasya lakṣmaṇasya viparyayaḥR_3,022.022.2
na kva cit prāptapūrvo me saṃyugeṣu parājayaḥR_3,022.023.1
yuṣmākam etat pratyakṣaṃ nānṛtaṃ kathayāmy ahamR_3,022.023.2
devarājam api kruddho mattairāvatayāyinamR_3,022.024.1
vajrahastaṃ raṇe hanyāṃ kiṃ punas tau ca mānuṣauR_3,022.024.2
sā tasya garjitaṃ śrutvā rākṣasasya mahācamūḥR_3,022.025.1
praharṣam atulaṃ lebhe mṛtyupāśāvapāśitāR_3,022.025.2
sameyuś ca mahātmāno yuddhadarśanakāṅkṣiṇaḥR_3,022.026.1
ṛṣayo devagandharvāḥ siddhāś ca saha cāraṇaiḥR_3,022.026.2
sametya coruḥ sahitās te 'nyāyaṃ puṇyakarmaṇaḥR_3,022.027.1
svasti gobrāhmaṇebhyo 'stu lokānāṃ ye ca saṃmatāḥR_3,022.027.2
jayatāṃ rāghavo yuddhe paulastyān rajanīcarānR_3,022.028.1
cakrā hasto yathā yuddhe sarvān asurapuṃgavānR_3,022.028.2
etac cānyac ca bahuśo bruvāṇāḥ paramarṣayaḥR_3,022.029.1
dadṛśur vāhinīṃ teṣāṃ rākṣasānāṃ gatāyuṣāmR_3,022.029.2
rathena tu kharo vegāt sainyasyāgrād viniḥsṛtaḥR_3,022.030.1
taṃ dṛṣṭvā rākṣasaṃ bhūyo rākṣasāś ca viniḥsṛtāḥR_3,022.030.2
śyena gāmī pṛthugrīvo yajñaśatrur vihaṃgamaḥR_3,022.031.1
durjayaḥ karavīrākṣaḥ paruṣaḥ kālakārmukaḥR_3,022.031.2
meghamālī mahāmālī sarpāsyo rudhirāśanaḥR_3,022.032.1
dvādaśaite mahāvīryāḥ pratasthur abhitaḥ kharamR_3,022.032.2
mahākapālaḥ sthūlākṣaḥ pramāthī triśirās tathāR_3,022.033.1
catvāra ete senāgryā dūṣaṇaṃ pṛṣṭhato 'nvayuḥR_3,022.033.2
sā bhīmavegā samarābhikāmā sudāruṇā rākṣasavīra senāR_3,022.034.1
tau rājaputrau sahasābhyupetā mālāgrahāṇām iva candrasūryauR_3,022.034.2
āśramaṃ prati yāte tu khare kharaparākrameR_3,023.001.1
tān evautpātikān rāmaḥ saha bhrātrā dadarśa haR_3,023.001.2
tān utpātān mahāghorān utthitān romaharṣaṇānR_3,023.002.1
prajānām ahitān dṛṣṭvā vākyaṃ lakṣmaṇam abravītR_3,023.002.2
imān paśya mahābāho sarvabhūtāpahāriṇaḥR_3,023.003.1
samutthitān mahotpātān saṃhartuṃ sarvarākṣasānR_3,023.003.2
amī rudhiradhārās tu visṛjantaḥ kharasvanānR_3,023.004.1
vyomni meghā vivartante paruṣā gardabhāruṇāḥR_3,023.004.2
sadhūmāś ca śarāḥ sarve mama yuddhābhinandinaḥR_3,023.005.1
rukmapṛṣṭhāni cāpāni viveṣṭante ca lakṣmaṇaR_3,023.005.2
yādṛśā iha kūjanti pakṣiṇo vanacāriṇaḥR_3,023.006.1
agrato no bhayaṃ prāptaṃ saṃśayo jīvitasya caR_3,023.006.2
saṃprahāras tu sumahān bhaviṣyati na saṃśayaḥR_3,023.007.1
ayam ākhyāti me bāhuḥ sphuramāṇo muhur muhuḥR_3,023.007.2
saṃnikarṣe tu naḥ śūra jayaṃ śatroḥ parājayamR_3,023.008.1
suprabhaṃ ca prasannaṃ ca tava vaktraṃ hi lakṣyateR_3,023.008.2
udyatānāṃ hi yuddhārthaṃ yeṣāṃ bhavati lakṣmaṇaḥR_3,023.009.1
niṣprabhaṃ vadanaṃ teṣāṃ bhavaty āyuḥ parikṣayaḥR_3,023.009.2
anāgatavidhānaṃ tu kartavyaṃ śubham icchatāR_3,023.010.1
āpadaṃ śaṅkamānena puruṣeṇa vipaścitāR_3,023.010.2
tasmād gṛhītvā vaidehīṃ śarapāṇir dhanurdharaḥR_3,023.011.1
guhām āśrayaśailasya durgāṃ pādapasaṃkulāmR_3,023.011.2
pratikūlitum icchāmi na hi vākyam idaṃ tvayāR_3,023.012.1
śāpito mama pādābhyāṃ gamyatāṃ vatsa māciramR_3,023.012.2
evam uktas tu rāmeṇa lakṣmaṇaḥ saha sītayāR_3,023.013.1
śarān ādāya cāpaṃ ca guhāṃ durgāṃ samāśrayatR_3,023.013.2
tasmin praviṣṭe tu guhāṃ lakṣmaṇe saha sītayāR_3,023.014.1
hanta niryuktam ity uktvā rāmaḥ kavacam āviśatR_3,023.014.2
sā tenāgninikāśena kavacena vibhūṣitaḥR_3,023.015.1
babhūva rāmas timire vidhūmo 'gnir ivotthitaḥR_3,023.015.2
sa cāpam udyamya mahac charān ādāya vīryavānR_3,023.016.1
babhūvāvasthitas tatra jyāsvanaiḥ pūrayan diśaḥR_3,023.016.2
tato devāḥ sagandharvāḥ siddhāś ca saha cāraṇaiḥR_3,023.017.1
ūcuḥ paramasaṃtrastā guhyakāś ca parasparamR_3,023.017.2
caturdaśa sahasrāṇi rakṣasāṃ bhīmakarmaṇāmR_3,023.018.1
ekaś ca rāmo dharmātmā kathaṃ yuddhaṃ bhaviṣyatiR_3,023.018.2
tato gambhīranirhrādaṃ ghoravarmāyudhadhvajamR_3,023.019.1
anīkaṃ yātudhānānāṃ samantāt pratyadṛśyataR_3,023.019.2
siṃhanādaṃ visṛjatām anyonyam abhigarjatāmR_3,023.020.1
cāpāni vispharayatāṃ jṛmbhatāṃ cāpy abhīkṣṇaśaḥR_3,023.020.2
vipraghuṣṭasvanānāṃ ca dundubhīṃś cāpi nighnatāmR_3,023.021.1
teṣāṃ sutumulaḥ śabdaḥ pūrayām āsa tad vanamR_3,023.021.2
tena śabdena vitrastāḥ śvāpadā vanacāriṇaḥR_3,023.022.1
dudruvur yatra niḥśabdaṃ pṛṣṭhato nāvalokayanR_3,023.022.2
tat tv anīkaṃ mahāvegaṃ rāmaṃ samupasarpataR_3,023.023.1
ghṛtanānāpraharaṇaṃ gambhīraṃ sāgaropamamR_3,023.023.2
rāmo 'pi cārayaṃś cakṣuḥ sarvato raṇapaṇḍitaḥR_3,023.024.1
dadarśa kharasainyaṃ tad yuddhābhimukham udyatamR_3,023.024.2
vitatya ca dhanur bhīmaṃ tūṇyāś coddhṛtya sāyakānR_3,023.025.1
krodham āhārayat tīvraṃ vadhārthaṃ sarvarakṣasāmR_3,023.025.2
duṣprekṣyaḥ so 'bhavat kruddho yugāntāgnir iva jvalanR_3,023.026.1
taṃ dṛṣṭvā tejasāviṣṭaṃ prāvyathan vanadevatāḥR_3,023.026.2
tasya kruddhasya rūpaṃ tu rāmasya dadṛśe tadāR_3,023.027.1
dakṣasyeva kratuṃ hantum udyatasya pinākinaḥR_3,023.027.2
avaṣṭabdhadhanuṃ rāmaṃ kruddhaṃ ca ripughātinamR_3,024.001.1
dadarśāśramam āgamya kharaḥ saha puraḥsaraiḥR_3,024.001.2
taṃ dṛṣṭvā saguṇaṃ cāpam udyamya kharaniḥsvanamR_3,024.002.1
rāmasyābhimukhaṃ sūtaṃ codyatām ity acodayatR_3,024.002.2
sa kharasyājñayā sūtas turagān samacodayatR_3,024.003.1
yatra rāmo mahābāhur eko dhunvan dhanuḥ sthitaḥR_3,024.003.2
taṃ tu niṣpatitaṃ dṛṣṭvā sarve te rajanīcarāḥR_3,024.004.1
nardamānā mahānādaṃ sacivāḥ paryavārayanR_3,024.004.2
sa teṣāṃ yātudhānānāṃ madhye rato gataḥ kharaḥR_3,024.005.1
babhūva madhye tārāṇāṃ lohitāṅga ivoditaḥR_3,024.005.2
tatas taṃ bhīmadhanvānaṃ kruddhāḥ sarve niśācarāḥR_3,024.006.1
rāmaṃ nānāvidhaiḥ śastrair abhyavarṣanta durjayamR_3,024.006.2
mudgarair āyasaiḥ śūlaiḥ prāsaiḥ khaḍgaiḥ paraśvadhaiḥR_3,024.007.1
rākṣasāḥ samare rāmaṃ nijaghnū roṣatatparāḥR_3,024.007.2
te balāhakasaṃkāśā mahānādā mahābalāḥR_3,024.008.1
abhyadhāvanta kākutsthaṃ rāmaṃ yuddhe jighāṃsavaḥR_3,024.008.2
te rāme śaravarṣāṇi vyasṛjan rakṣasāṃ guṇāḥR_3,024.009.1
śailendram iva dhārābhir varṣamāṇā mahādhanāḥR_3,024.009.2
sa taiḥ parivṛto ghorai rāghavo rakṣasāṃ gaṇaiḥR_3,024.010.1
tithiṣv iva mahādevo vṛtaḥ pāriṣadāṃ gaṇaiḥR_3,024.010.2
tāni muktāni śastrāṇi yātudhānaiḥ sa rāghavaḥR_3,024.011.1
pratijagrāha viśikhair nadyoghān iva sāgaraḥR_3,024.011.2
sa taiḥ praharaṇair ghorair bhinnagātro na vivyatheR_3,024.012.1
rāmaḥ pradīptair bahubhir vajrair iva mahācalaḥR_3,024.012.2
sa viddhaḥ kṣatajādigdhaḥ sarvagātreṣu rāghavaḥR_3,024.013.1
babhūva rāmaḥ saṃdhyābhrair divākara ivāvṛtaḥR_3,024.013.2
viṣedur devagandharvāḥ siddhāś ca paramarṣayaḥR_3,024.014.1
ekaṃ sahastrair bahubhis tadā dṛṣṭvā samāvṛtamR_3,024.014.2
tato rāmaḥ susaṃkruddho maṇḍalīkṛtakārmukaḥR_3,024.015.1
sasarja niśitān bāṇāñ śataśo 'tha sahasraśaḥR_3,024.015.2
durāvārān durviṣahān kālapāśopamān raṇeR_3,024.016.1
mumoca līlayā rāmaḥ kaṅkapatrān ajihmagānR_3,024.016.2
te śarāḥ śatrusainyeṣu muktā rāmeṇa līlayāR_3,024.017.1
ādadū rakṣasāṃ prāṇān pāśāḥ kālakṛtā ivaR_3,024.017.2
bhittvā rākṣasadehāṃs tāṃs te śarā rudhirāplutāḥR_3,024.018.1
antarikṣagatā rejur dīptāgnisamatejasaḥR_3,024.018.2
asaṃkhyeyās tu rāmasya sāyakāś cāpamaṇḍalātR_3,024.019.1
viniṣpetur atīvogrā rakṣaḥ prāṇāpahāriṇaḥR_3,024.019.2
tair dhanūṃṣi dhvajāgrāṇi varmāṇi ca śirāṃsi caR_3,024.020.1
bahūn sahastābharaṇān ūrūn karikaropamānR_3,024.020.2
tato nālīkanārācais tīkṣṇāgraiś ca vikarṇibhiḥR_3,024.021.1
bhīmam ārtasvaraṃ cakrur bhidyamānā niśācarāḥR_3,024.021.2
tat sainyaṃ niśitair bāṇair arditaṃ marmabhedibhiḥR_3,024.022.1
rāmeṇa na sukhaṃ lebhe śuṣkaṃ vanam ivāgnināR_3,024.022.2
ke cid bhīmabalāḥ śūrāḥ śūlān khaḍgān paraśvadhānR_3,024.023.1
cikṣipuḥ paramakruddhā rāmāya rajanīcarāḥR_3,024.023.2
tāni bāṇair mahābāhuḥ śastrāṇy āvārya rāghavaḥR_3,024.024.1
jahāra samare prāṇāṃś ciccheda ca śirodharānR_3,024.024.2
avaśiṣṭāś ca ye tatra viṣaṇṇāś ca niśācarāḥR_3,024.025.1
kharam evābhyadhāvanta śaraṇārthaṃ śarārditāḥR_3,024.025.2
tān sarvān punar ādāya samāśvāsya ca dūṣaṇaḥR_3,024.026.1
abhyadhāvata kākutsthaṃ kruddho rudram ivāntakaḥR_3,024.026.2
nivṛttās tu punaḥ sarve dūṣaṇāśrayanirbhayāḥR_3,024.027.1
rāmam evābhyadhāvanta sālatālaśilāyudhāḥR_3,024.027.2
tad babhūvādbhutaṃ yuddhaṃ tumulaṃ romaharṣaṇamR_3,024.028.1
rāmasyāsya mahāghoraṃ punas teṣāṃ ca rakṣasāmR_3,024.028.2
tad drumāṇāṃ śilānāṃ ca varṣaṃ prāṇaharaṃ mahatR_3,025.001.1
pratijagrāha dharmātmā rāghavas tīkṣṇasāyakaiḥR_3,025.001.2
pratigṛhya ca tad varaṃ nimīlita ivarṣabhaḥR_3,025.002.1
rāmaḥ krodhaṃ paraṃ bheje vadhārthaṃ sarvarakṣasāmR_3,025.002.2
tataḥ krodhasamāviṣṭaḥ pradīpta iva tejasāR_3,025.003.1
śarair abhyakirat sainyaṃ sarvataḥ sahadūṣaṇamR_3,025.003.2
tataḥ senāpatiḥ kruddho dūṣaṇaḥ śatrudūṣaṇaḥR_3,025.004.1
jagrāha giriśṛṅgābhaṃ parighaṃ romaharṣaṇamR_3,025.004.2
veṣṭitaṃ kāñcanaiḥ paṭṭair devasainyābhimardanamR_3,025.005.1
āyasaiḥ śaṅkubhis tīkṣṇaiḥ kīrṇaṃ paravasokṣitāmR_3,025.005.2
taṃ mahoragasaṃkāśaṃ pragṛhya parighaṃ raṇeR_3,025.006.1
dūṣaṇo 'bhyapatad rāmaṃ krūrakarmā niśācaraḥR_3,025.006.2
tasyābhipatamānasya dūṣaṇasya sa rāghavaḥR_3,025.007.1
dvābhyāṃ śarābhyāṃ ciccheda sahastābharaṇau bhujauR_3,025.007.2
bhraṣṭas tasya mahākāyaḥ papāta raṇamūrdhaniR_3,025.008.1
parighaś chinnahastasya śakradhvaja ivāgrataḥR_3,025.008.2
sa karābhyāṃ vikīrṇābhyāṃ papāta bhuvi dūṣaṇaḥR_3,025.009.1
viṣāṇābhyāṃ viśīrṇābhyāṃ manasvīva mahāgajaḥR_3,025.009.2
dṛṣṭvā taṃ patitaṃ bhūmau dūṣaṇaṃ nihataṃ raṇeR_3,025.010.1
sādhu sādhv iti kākutsthaṃ sarvabhūtāny apūjayanR_3,025.010.2
saṃhatyābhyadravan rāmaṃ mṛtyupāśāvapāśitāḥR_3,025.011.1
mahākapālaḥ sthūlākṣaḥ pramāthī ca mahābalaḥR_3,025.011.2
mahākapālo vipulaṃ śūlam udyamya rākṣasaḥR_3,025.012.1
sthūlākṣaḥ paṭṭiśaṃ gṛhya pramāthī ca paraśvadhamR_3,025.012.2
dṛṣṭvaivāpatatas tāṃs tu rāghavaḥ sāyakaiḥ śitaiḥR_3,025.013.1
tīkṣṇāgraiḥ pratijagrāha saṃprāptān atithīn ivaR_3,025.013.2
mahākapālasya śiraś ciccheda raghunaṅganaḥR_3,025.014.1
asaṃkhyeyais tu bāṇaughaiḥ pramamātha pramāthinamR_3,025.014.2
sthūlākṣasyākṣiṇī tīkṣṇaiḥ pūrayām āsa sāyakaiḥR_3,025.015.1
sa papāta hato bhūmau viṭapīva mahādrumaḥR_3,025.015.2
tataḥ pāvakasaṃkāśair hemavajravibhūṣitaiḥR_3,025.016.1
jaghanaśeṣaṃ tejasvī tasya sainyasya sāyakaiḥR_3,025.016.2
te rukmapuṅkhā viśikhāḥ sadhūmā iva pāvakāḥR_3,025.017.1
nijaghnus tāni rakṣāṃsi vajrā iva mahādrumānR_3,025.017.2
rakṣasāṃ tu śataṃ rāmaḥ śatenaikena karṇināR_3,025.018.1
sahasraṃ ca sahasreṇa jaghāna raṇamūrdhaniR_3,025.018.2
tair bhinnavarmābharaṇāś chinnabhinnaśarāsanāḥR_3,025.019.1
nipetuḥ śoṇitādigdhā dharaṇyāṃ rajanīcarāḥR_3,025.019.2
tair muktakeśaiḥ samare patitaiḥ śoṇitokṣitaiḥR_3,025.020.1
āstīrṇā vasudhā kṛtsnā mahāvediḥ kuśair ivaR_3,025.020.2
kṣaṇena tu mahāghoraṃ vanaṃ nihatarākṣasaṃR_3,025.021.1
babhūva niraya prakhyaṃ māṃsaśoṇitakardamamR_3,025.021.2
caturdaśa sahasrāṇi rakṣasāṃ bhīmakarmaṇāmR_3,025.022.1
hatāny ekena rāmeṇa mānuṣeṇa padātināR_3,025.022.2
tasya sainyasya sarvasya kharaḥ śeṣo mahārathaḥR_3,025.023.1
rākṣasas triśirāś caiva rāmaś ca ripusūdanaḥR_3,025.023.2
tatas tu tad bhīmabalaṃ mahāhave samīkṣya rāmeṇa hataṃ balīyasāR_3,025.024.1
rathena rāmaṃ mahatā kharas tataḥ samāsasādendra ivodyatāśaniḥR_3,025.024.2
kharaṃ tu rāmābhimukhaṃ prayāntaṃ vāhinīpatiḥR_3,026.001.1
rākṣasas triśirā nāma saṃnipatyedam abravītR_3,026.001.2
māṃ niyojaya vikrānta saṃnivartasva sāhasātR_3,026.002.1
paśya rāmaṃ mahābāhuṃ saṃyuge vinipātitamR_3,026.002.2
pratijānāmi te satyam āyudhaṃ cāham ālabheR_3,026.003.1
yathā rāmaṃ vadhiṣyāmi vadhārhaṃ sarvarakṣasāmR_3,026.003.2
ahaṃ vāsya raṇe mṛtyur eṣa vā samare mamaR_3,026.004.1
vinivartya raṇotsāhaṃ muhūrtaṃ prāśniko bhavaR_3,026.004.2
prahṛṣṭo vā hate rāme janasthānaṃ prayāsyasiR_3,026.005.1
mayi vā nihate rāmaṃ saṃyugāyopayāsyasiR_3,026.005.2
kharas triśirasā tena mṛtyulobhāt prasāditaḥR_3,026.006.1
gaccha yudhyety anujñāto rāghavābhimukho yayauR_3,026.006.2
triśirāś ca rathenaiva vājiyuktena bhāsvatāR_3,026.007.1
abhyadravad raṇe rāmaṃ triśṛṅga iva parvataḥR_3,026.007.2
śaradhārā samūhān sa mahāmegha ivotsṛjanR_3,026.008.1
vyasṛjat sadṛśaṃ nādaṃ jalārdrasyeva dundubheḥR_3,026.008.2
āgacchantaṃ triśirasaṃ rākṣasaṃ prekṣya rāghavaḥR_3,026.009.1
dhanuṣā pratijagrāha vidhunvan sāyakāñ śitānR_3,026.009.2
sa saṃprahāras tumulo rāma triśirasor mahānR_3,026.010.1
babhūvātīva balinoḥ siṃhakuñjarayor ivaR_3,026.010.2
tatas triśirasā bāṇair lalāṭe tāḍitas tribhiḥR_3,026.011.1
amarṣī kupito rāmaḥ saṃrabdham idam abravītR_3,026.011.2
puṣpair iva śarair yasya lalāṭe 'smi parikṣataḥR_3,026.012.1
mamāpi pratigṛhṇīṣva śarāṃś cāpaguṇacyutānR_3,026.012.2
evam uktvā tu saṃrabdhaḥ śarān āśīviṣopamānR_3,026.013.1
triśiro vakṣasi kruddho nijaghāna caturdaśaR_3,026.013.2
caturbhis turagān asya śaraiḥ saṃnataparvabhiḥR_3,026.014.1
nyapātayata tejasvī caturas tasya vājinaḥR_3,026.014.2
aṣṭabhiḥ sāyakaiḥ sūtaṃ rathopasthe nyapātayatR_3,026.015.1
rāmaś ciccheda bāṇena dhvajaṃ cāsya samucchritamR_3,026.015.2
tato hatarathāt tasmād utpatantaṃ niśācaramR_3,026.016.1
bibheda rāmas taṃ bāṇair hṛdaye so 'bhavaj jaḍaḥR_3,026.016.2
sāyakaiś cāprameyātmā sāmarṣas tasya rakṣasaḥR_3,026.017.1
śirāṃsy apātayat trīṇi vegavadbhis tribhiḥ śataiḥR_3,026.017.2
sa bhūmau śoṇitodgārī rāmabāṇābhipīḍitaḥR_3,026.018.1
nyapatat patitaiḥ pūrvaṃ svaśirobhir niśācaraḥR_3,026.018.2
hataśeṣās tato bhagnā rākṣasāḥ kharasaṃśrayāḥR_3,026.019.1
dravanti sma na tiṣṭhanti vyāghratrastā mṛgā ivaR_3,026.019.2
tān kharo dravato dṛṣṭvā nivartya ruṣitaḥ svayamR_3,026.020.1
rāmam evābhidudrāva rāhuś candramasaṃ yathāR_3,026.020.2
nihataṃ dūṣaṇaṃ dṛṣṭvā raṇe triśirasā sahaR_3,027.001.1
kharasyāpy abhavat trāso dṛṣṭvā rāmasya vikramamR_3,027.001.2
sa dṛṣṭvā rākṣasaṃ sainyam aviṣahyaṃ mahābalamR_3,027.002.1
hatam ekena rāmeṇa dūṣaṇas triśirā apiR_3,027.002.2
tad balaṃ hatabhūyiṣṭhaṃ vimanāḥ prekṣya rākṣasaḥR_3,027.003.1
āsasāda kharo rāmaṃ namucir vāsavaṃ yathāR_3,027.003.2
vikṛṣya balavac cāpaṃ nārācān raktabhojanānR_3,027.004.1
kharaś cikṣepa rāmāya kruddhān āśīviṣān ivaR_3,027.004.2
jyāṃ vidhunvan subahuśaḥ śikṣayāstrāṇi darśayanR_3,027.005.1
cacāra samare mārgāñ śarai rathagataḥ kharaḥR_3,027.005.2
sa sarvāś ca diśo bāṇaiḥ pradiśaś ca mahārathaḥR_3,027.006.1
pūrayām āsa taṃ dṛṣṭvā rāmo 'pi sumahad dhanuḥR_3,027.006.2
sa sāyakair durviṣahaiḥ sasphuliṅgair ivāgnibhiḥR_3,027.007.1
nabhaś cakārāvivaraṃ parjanya iva vṛṣṭibhiḥR_3,027.007.2
tad babhūva śitair bāṇaiḥ khararāmavisarjitaiḥR_3,027.008.1
paryākāśam anākāśaṃ sarvataḥ śarasaṃkulamR_3,027.008.2
śarajālāvṛtaḥ sūryo na tadā sma prakāśateR_3,027.009.1
anyonyavadhasaṃrambhād ubhayoḥ saṃprayudhyatoḥR_3,027.009.2
tato nālīkanārācais tīkṣṇāgraiś ca vikarṇibhiḥR_3,027.010.1
ājaghāna raṇe rāmaṃ totrair iva mahādvipamR_3,027.010.2
taṃ rathasthaṃ dhanuṣpāṇiṃ rākṣasaṃ paryavasthitamR_3,027.011.1
dadṛśuḥ sarvabhūtāni pāśahastam ivāntakamR_3,027.011.2
taṃ siṃham iva vikrāntaṃ siṃhavikrāntagāminamR_3,027.012.1
dṛṣṭvā nodvijate rāmaḥ siṃhaḥ kṣudramṛgaṃ yathāR_3,027.012.2
tataḥ sūryanikāśena rathena mahatā kharaḥR_3,027.013.1
āsasāda raṇe rāmaṃ pataṅga iva pāvakamR_3,027.013.2
tato 'sya saśaraṃ cāpaṃ muṣṭideśe mahātmanaḥR_3,027.014.1
kharaś ciccheda rāmasya darśayan pāṇilāghavamR_3,027.014.2
sa punas tv aparān sapta śarān ādāya varmaṇiR_3,027.015.1
nijaghāna raṇe kruddhaḥ śakrāśanisamaprabhānR_3,027.015.2
tatas tat prahataṃ bāṇaiḥ kharamuktaiḥ suparvabhiḥR_3,027.016.1
papāta kavacaṃ bhūmau rāmasyādityavarcasaḥR_3,027.016.2
sa śarair arpitaḥ kruddhaḥ sarvagātreṣu rāghavaḥR_3,027.017.1
rarāja samare rāmo vidhūmo 'gnir iva jvalanR_3,027.017.2
tato gambhīranirhrādaṃ rāmaḥ śatrunibarhaṇaḥR_3,027.018.1
cakārāntāya sa ripoḥ sajyam anyan mahad dhanuḥR_3,027.018.2
sumahad vaiṣṇavaṃ yat tad atisṛṣṭaṃ maharṣiṇāR_3,027.019.1
varaṃ tad dhanur udyamya kharaṃ samabhidhāvataR_3,027.019.2
tataḥ kanakapuṅkhais tu śaraiḥ saṃnataparvabhiḥR_3,027.020.1
ciccheda rāmaḥ saṃkruddhaḥ kharasya samare dhvajamR_3,027.020.2
sa darśanīyo bahudhā vicchinnaḥ kāñcano dhvajaḥR_3,027.021.1
jagāma dharaṇīṃ sūryo devatānām ivājñayāR_3,027.021.2
taṃ caturbhiḥ kharaḥ kruddho rāmaṃ gātreṣu mārgaṇaiḥR_3,027.022.1
vivyādha hṛdi marmajño mātaṅgam iva tomaraiḥR_3,027.022.2
sa rāmo bahubhir bāṇaiḥ kharakārmukaniḥsṛtaiḥR_3,027.023.1
viddho rudhirasiktāṅgo babhūva ruṣito bhṛśamR_3,027.023.2
sa dhanur dhanvināṃ śreṣṭhaḥ pragṛhya paramāhaveR_3,027.024.1
mumoca parameṣvāsaḥ ṣaṭ śarān abhilakṣitānR_3,027.024.2
śirasy ekena bāṇena dvābhyāṃ bāhvor athārpayatR_3,027.025.1
tribhiś candrārdhavaktraiś ca vakṣasy abhijaghāna haR_3,027.025.2
tataḥ paścān mahātejā nārācān bhāskaropamānR_3,027.026.1
jighāṃsū rākṣasaṃ kruddhas trayodaśa śilāśitānR_3,027.026.2
tato 'sya yugam ekena caturbhiś caturo hayānR_3,027.027.1
ṣaṣṭhena ca śiraḥ saṃkhye ciccheda kharasāratheḥR_3,027.027.2
chittvā vajranikāśena rāghavaḥ prahasann ivaR_3,027.028.1
trayodaśenendrasamo bibheda samare kharamR_3,027.028.2
prabhagnadhanvā viratho hatāśvo hatasārathiḥR_3,027.029.1
gadāpāṇir avaplutya tasthau bhūmau kharas tadāR_3,027.029.2
tat karma rāmasya mahārathasya sametya devāś ca maharṣayaś caR_3,027.030.1
apūjayan prāñjalayaḥ prahṛṣṭās tadā vimānāgragatāḥ sametāḥR_3,027.030.2
kharaṃ tu virathaṃ rāmo gadāpāṇim avasthitamR_3,028.001.1
mṛdupūrvaṃ mahātejāḥ paruṣaṃ vākyam abravītR_3,028.001.2
gajāśvarathasaṃbādhe bale mahati tiṣṭhatāR_3,028.002.1
kṛtaṃ sudāruṇaṃ karma sarvalokajugupsitamR_3,028.002.2
udvejanīyo bhūtānāṃ nṛśaṃsaḥ pāpakarmakṛtR_3,028.003.1
trayāṇām api lokānām īśvaro 'pi na tiṣṭhatiR_3,028.003.2
karma lokaviruddhaṃ tu kurvāṇaṃ kṣaṇadācaraR_3,028.004.1
tīkṣṇaṃ sarvajano hanti sarpaṃ duṣṭam ivāgatamR_3,028.004.2
lobhāt pāpāni kurvāṇaḥ kāmād vā yo na budhyateR_3,028.005.1
bhraṣṭaḥ paśyati tasyāntaṃ brāhmaṇī karakād ivaR_3,028.005.2
vasato daṇḍakāraṇye tāpasān dharmacāriṇaḥR_3,028.006.1
kiṃ nu hatvā mahābhāgān phalaṃ prāpsyasi rākṣasaR_3,028.006.2
na ciraṃ pāpakarmāṇaḥ krūrā lokajugupsitāḥR_3,028.007.1
aiśvaryaṃ prāpya tiṣṭhanti śīrṇamūlā iva drumāḥR_3,028.007.2
avaśyaṃ labhate kartā phalaṃ pāpasya karmaṇaḥR_3,028.008.1
ghoraṃ paryāgate kāle drumaḥ puṣpam ivārtavamR_3,028.008.2
nacirāt prāpyate loke pāpānāṃ karmaṇāṃ phalamR_3,028.009.1
saviṣāṇām ivānnānāṃ bhuktānāṃ kṣaṇadācaraR_3,028.009.2
pāpam āccaratāṃ ghoraṃ lokasyāpriyam icchatāmR_3,028.010.1
aham āsādito rājā prāṇān hantuṃ niśācaraR_3,028.010.2
adya hi tvāṃ mayā muktāḥ śarāḥ kāñcanabhūṣaṇāḥR_3,028.011.1
vidārya nipatiṣyanti valmīkam iva pannagāḥR_3,028.011.2
ye tvayā daṇḍakāraṇye bhakṣitā dharmacāriṇaḥR_3,028.012.1
tān adya nihataḥ saṃkhye sasainyo 'nugamiṣyasiR_3,028.012.2
adya tvāṃ nihataṃ bāṇaiḥ paśyantu paramarṣayaḥR_3,028.013.1
nirayasthaṃ vimānasthā ye tvayā hiṃsitāḥ purāR_3,028.013.2
prahara tvaṃ yathākāmaṃ kuru yatnaṃ kulādhamaR_3,028.014.1
adya te pātayiṣyāmi śiras tālaphalaṃ yathāR_3,028.014.2
evam uktas tu rāmeṇa kruddhaḥ saṃraktalocanaḥR_3,028.015.1
pratyuvāca tato rāmaṃ prahasan krodhamūrchitaḥR_3,028.015.2
prākṛtān rākṣasān hatvā yuddhe daśarathātmajaR_3,028.016.1
ātmanā katham ātmānam apraśasyaṃ praśaṃsasiR_3,028.016.2
vikrāntā balavanto vā ye bhavanti nararṣabhāḥR_3,028.017.1
kathayanti na te kiṃ cit tejasā svena garvitāḥR_3,028.017.2
prākṛtās tv akṛtātmāno loke kṣatriyapāṃsanāḥR_3,028.018.1
nirarthakaṃ vikatthante yathā rāma vikatthaseR_3,028.018.2
kulaṃ vyapadiśan vīraḥ samare ko 'bhidhāsyatiR_3,028.019.1
mṛtyukāle hi saṃprāpte svayam aprastave stavamR_3,028.019.2
sarvathā tu laghutvaṃ te katthanena vidarśitamR_3,028.020.1
suvarṇapratirūpeṇa tapteneva kuśāgnināR_3,028.020.2
na tu mām iha tiṣṭhantaṃ paśyasi tvaṃ gadādharamR_3,028.021.1
dharādharam ivākampyaṃ parvataṃ dhātubhiś citamR_3,028.021.2
paryāpto 'haṃ gadāpāṇir hantuṃ prāṇān raṇe tavaR_3,028.022.1
trayāṇām api lokānāṃ pāśahasta ivāntakaḥR_3,028.022.2
kāmaṃ bahv api vaktavyaṃ tvayi vakṣyāmi na tv ahamR_3,028.023.1
astaṃ gacched dhi savitā yuddhavighras tato bhavetR_3,028.023.2
caturdaśa sahasrāṇi rākṣasānāṃ hatāni teR_3,028.024.1
tvadvināśāt karomy adya teṣām aśrupramārjanamR_3,028.024.2
ity uktvā paramakruddhas tāṃ gadāṃ paramāṅgadāmR_3,028.025.1
kharaś cikṣepa rāmāya pradīptām aśaniṃ yathāR_3,028.025.2
kharabāhupramuktā sā pradīptā mahatī gadāR_3,028.026.1
bhasmavṛkṣāṃś ca gulmāṃś ca kṛtvāgāt tatsamīpataḥR_3,028.026.2
tām āpatantīṃ jvalitāṃ mṛtyupāśopamāṃ gadāR_3,028.027.1
antarikṣagatāṃ rāmaś ciccheda bahudhā śaraiḥR_3,028.027.2
sā viśīrṇā śarair bhinnā papāta dharaṇītaleR_3,028.028.1
gadāmantrauṣadhibalair vyālīva vinipātitāR_3,028.028.2
bhittvā tu tāṃ gadāṃ bāṇai rāghavo dharmavatsalaḥR_3,029.001.1
smayamānaḥ kharaṃ vākyaṃ saṃrabdham idam abravītR_3,029.001.2
etat te balasarvasvaṃ darśitaṃ rākṣasādhamaR_3,029.002.1
śaktihīnataro matto vṛthā tvam upagarjitamR_3,029.002.2
eṣā bāṇavinirbhinnā gadā bhūmitalaṃ gatāR_3,029.003.1
abhidhānapragalbhasya tava pratyayaghātinīR_3,029.003.2
yat tvayoktaṃ vinaṣṭānām idam aśrupramārjanamR_3,029.004.1
rākṣasānāṃ karomīti mithyā tad api te vacaḥR_3,029.004.2
nīcasya kṣudraśīlasya mithyāvṛttasya rakṣasaḥR_3,029.005.1
prāṇān apahariṣyāmi garutmān amṛtaṃ yathāR_3,029.005.2
adya te bhinnakaṇṭhasya phenabudbudabhūṣitamR_3,029.006.1
vidāritasya madbāṇair mahī pāsyati śoṇitamR_3,029.006.2
pāṃsurūṣitasarvāṅgaḥ srastanyastabhujadvayaḥR_3,029.007.1
svapsyase gāṃ samāśliṣya durlabhāṃ pramadām ivaR_3,029.007.2
pravṛddhanidre śayite tvayi rākṣasapāṃsaneR_3,029.008.1
bhaviṣyanty aśaraṇyānāṃ śaraṇyā daṇḍakā imeR_3,029.008.2
janasthāne hatasthāne tava rākṣasamaccharaiḥR_3,029.009.1
nirbhayā vicariṣyanti sarvato munayo vaneR_3,029.009.2
adya viprasariṣyanti rākṣasyo hatabāndhavāḥR_3,029.010.1
bāṣpārdravadanā dīnā bhayād anyabhayāvahāḥR_3,029.010.2
adya śokarasajñās tā bhaviṣyanti niśācaraR_3,029.011.1
anurūpakulāḥ patnyo yāsāṃ tvaṃ patir īdṛśaḥR_3,029.011.2
nṛśaṃsaśīla kṣudrātman nityaṃ brāhmaṇakaṇṭakaR_3,029.012.1
tvatkṛte śaṅkitair agnau munibhiḥ pātyate haviḥR_3,029.012.2
tam evam abhisaṃrabdhaṃ bruvāṇaṃ rāghavaṃ raṇeR_3,029.013.1
kharo nirbhartsayām āsa roṣāt kharatara svanaḥR_3,029.013.2
dṛḍhaṃ khalv avalipto 'si bhayeṣv api ca nirbhayaḥR_3,029.014.1
vācyāvācyaṃ tato hi tvaṃ mṛtyuvaśyo na budhyaseR_3,029.014.2
kālapāśaparikṣiptā bhavanti puruṣā hi yeR_3,029.015.1
kāryākāryaṃ na jānanti te nirastaṣaḍindriyāḥR_3,029.015.2
evam uktvā tato rāmaṃ saṃrudhya bhṛkuṭiṃ tataḥR_3,029.016.1
sa dadarśa mahāsālam avidūre niśācaraḥR_3,029.016.2
raṇe praharaṇasyārthe sarvato hy avalokayanR_3,029.017.1
sa tam utpāṭayām āsa saṃdṛśya daśanacchadamR_3,029.017.2
taṃ samutkṣipya bāhubhyāṃ vinarditvā mahābalaḥR_3,029.018.1
rāmam uddiśya cikṣepa hatas tvam iti cābravītR_3,029.018.2
tam āpatantaṃ bāṇaughaiś chittvā rāmaḥ pratāpavānR_3,029.019.1
roṣam āhārayat tīvraṃ nihantuṃ samare kharamR_3,029.019.2
jātasvedas tato rāmo roṣād raktāntalocanaḥR_3,029.020.1
nirbibheda sahasreṇa bāṇānāṃ samare kharamR_3,029.020.2
tasya bāṇāntarād raktaṃ bahu susrāva phenilamR_3,029.021.1
gireḥ prasravaṇasyeva toyadhārāparisravaḥR_3,029.021.2
vihvalaḥ sa kṛto bāṇaiḥ kharo rāmeṇa saṃyugeR_3,029.022.1
matto rudhiragandhena tam evābhyadravad drutamR_3,029.022.2
tam āpatantaṃ saṃrabdhaṃ kṛtāstro rudhirāplutamR_3,029.023.1
apasarpat pratipadaṃ kiṃ cit tvaritavikramaḥR_3,029.023.2
tataḥ pāvakasaṃkāśaṃ badhāya samare śaramR_3,029.024.1
kharasya rāmo jagrāha brahmadaṇḍam ivāparamR_3,029.024.2
sa tad dattaṃ maghavatā surarājena dhīmatāR_3,029.025.1
saṃdadhe ca sa dharmātmā mumoca ca kharaṃ pratiR_3,029.025.2
sa vimukto mahābāṇo nirghātasamaniḥsvanaḥR_3,029.026.1
rāmeṇa dhanur udyamya kharasyorasi cāpatatR_3,029.026.2
sa papāta kharo bhūmau dahyamānaḥ śarāgnināR_3,029.027.1
rudreṇaiva vinirdagdhaḥ śvetāraṇye yathāndhakaḥR_3,029.027.2
sa vṛtra iva vajreṇa phenena namucir yathāR_3,029.028.1
balo vendrāśanihato nipapāta hataḥ kharaḥR_3,029.028.2
tato rājarṣayaḥ sarve saṃgatāḥ paramarṣayaḥR_3,029.029.1
sabhājya muditā rāmam idaṃ vacanam abruvanR_3,029.029.2
etadarthaṃ mahātejā mahendraḥ pākaśāsanaḥR_3,029.030.1
śarabhaṅgāśramaṃ puṇyam ājagāma puraṃdaraḥR_3,029.030.2
ānītas tvam imaṃ deśam upāyena maharṣibhiḥR_3,029.031.1
eṣāṃ vadhārthaṃ krūrāṇāṃ rakṣasāṃ pāpakarmaṇāmR_3,029.031.2
tad idaṃ naḥ kṛtaṃ kāryaṃ tvayā daśarathātmajaR_3,029.032.1
sukhaṃ dharmaṃ cariṣyanti daṇḍakeṣu maharṣayaḥR_3,029.032.2
etasminn antare vīro lakṣmaṇaḥ saha sītayāR_3,029.033.1
giridurgād viniṣkramya saṃviveśāśramaṃ sukhīR_3,029.033.2
tato rāmas tu vijayī pūjyamāno maharṣibhiḥR_3,029.034.1
praviveśāśramaṃ vīro lakṣmaṇenābhivāditaḥR_3,029.034.2
taṃ dṛṣṭvā śatruhantāraṃ maharṣīṇāṃ sukhāvahamR_3,029.035.1
babhūva hṛṣṭā vaidehī bhartāraṃ pariṣasvajeR_3,029.035.2
tataḥ śūrpaṇakhā dṛṣṭvā sahasrāṇi caturdaśaR_3,030.001.1
hatāny ekena rāmeṇa rakṣasāṃ bhīmakarmaṇāmR_3,030.001.2
dūṣaṇaṃ ca kharaṃ caiva hataṃ triśirasaṃ raṇeR_3,030.002.1
dṛṣṭvā punar mahānādaṃ nanāda jaladopamāR_3,030.002.2
sā dṛṣṭvā karma rāmasya kṛtam anyaiḥ suduṣkaramR_3,030.003.1
jagāma paramaudvignā laṅkāṃ rāvaṇapālitāmR_3,030.003.2
sa dadarśa vimānāgre rāvaṇaṃ dīptatejasaṃR_3,030.004.1
upopaviṣṭaṃ sacivair marudbhir iva vāsavamR_3,030.004.2
āsīnaṃ sūryasaṃkāśe kāñcane paramāsaneR_3,030.005.1
rukmavedigataṃ prājyaṃ jvalantam iva pāvakamR_3,030.005.2
devagandharvabhūtānām ṛṣīṇāṃ ca mahātmanāmR_3,030.006.1
ajeyaṃ samare śūraṃ vyāttānanam ivāntakamR_3,030.006.2
devāsuravimardeṣu vajrāśanikṛtavraṇamR_3,030.007.1
airāvataviṣāṇāgrair utkṛṣṭakiṇavakṣasaṃR_3,030.007.2
viṃśadbhujaṃ daśagrīvaṃ darśanīyaparicchadamR_3,030.008.1
viśālavakṣasaṃ vīraṃ rājalakṣmaṇalakṣitamR_3,030.008.2
snigdhavaidūryasaṃkāśaṃ taptakāñcanakuṇḍalamR_3,030.009.1
subhujaṃ śukladaśanaṃ mahāsyaṃ parvatopamamR_3,030.009.2
viṣṇucakranipātaiś ca śataśo devasaṃyugeR_3,030.010.1
āhatāṅgaṃ samastaiś ca devapraharaṇais tathāR_3,030.010.2
akṣobhyāṇāṃ samudrāṇāṃ kṣobhaṇaṃ kṣiprakāriṇamR_3,030.011.1
kṣeptāraṃ parvatāgrāṇāṃ surāṇāṃ ca pramardanamR_3,030.011.2
ucchettāraṃ ca dharmāṇāṃ paradārābhimarśanamR_3,030.012.1
sarvadivyāstrayoktāraṃ yajñavighnakaraṃ sadāR_3,030.012.2
purīṃ bhogavatīṃ gatvā parājitya ca vāsukimR_3,030.013.1
takṣakasya priyāṃ bhāryāṃ parājitya jahāra yaḥR_3,030.013.2
kailāsaṃ parvataṃ gatvā vijitya naravāhanamR_3,030.014.1
vimānaṃ puṣpakaṃ tasya kāmagaṃ vai jahāra yaḥR_3,030.014.2
vanaṃ caitrarathaṃ divyaṃ nalinīṃ nandanaṃ vanamR_3,030.015.1
vināśayati yaḥ krodhād devodyānāni vīryavānR_3,030.015.2
candrasūryau mahābhāgāv uttiṣṭhantau paraṃtapauR_3,030.016.1
nivārayati bāhubhyāṃ yaḥ śailaśikharopamaḥR_3,030.016.2
daśavarṣasahasrāṇi tapas taptvā mahāvaneR_3,030.017.1
purā svayambhuve dhīraḥ śirāṃsy upajahāra yaḥR_3,030.017.2
devadānavagandharvapiśācapatagoragaiḥR_3,030.018.1
abhayaṃ yasya saṃgrāme mṛtyuto mānuṣād ṛteR_3,030.018.2
mantrar abhituṣṭaṃ puṇyam adhvareṣu dvijātibhiḥR_3,030.019.1
havirdhāneṣu yaḥ somam upahanti mahābalaḥR_3,030.019.2
karkaśaṃ niranukrośaṃ prajānām ahite ratamR_3,030.020.1
rāvaṇaṃ sarvabhūtānāṃ sarvalokabhayāvahamR_3,030.020.2
taṃ divyavastrābharaṇaṃ divyamālyopaśobhitamR_3,030.021.1
rākṣasendraṃ mahābhāgaṃ paulastya kulanandanamR_3,030.021.2
tam abravīd dīptaviśālalocanaṃ pradarśayitvā bhayamohamūrchitāR_3,030.022.1
sudāruṇaṃ vākyam abhītacāriṇī mahātmanā śūrpaṇakhā virūpitāR_3,030.022.2
tataḥ śūrpaṇakhā dīnā rāvaṇaṃ lokarāvaṇamR_3,031.001.1
amātyamadhye saṃkruddhā paruṣaṃ vākyam abravītR_3,031.001.2
pramattaḥ kāmabhogeṣu svairavṛtto niraṅkuśaḥR_3,031.002.1
samutpannaṃ bhayaṃ ghoraṃ boddhavyaṃ nāvabudhyaseR_3,031.002.2
saktaṃ grāmyeṣu bhogeṣu kāmavṛttaṃ mahīpatimR_3,031.003.1
lubdhaṃ na bahu manyante śmaśānāgnim iva prajāḥR_3,031.003.2
svayaṃ kāryāṇi yaḥ kāle nānutiṣṭhati pārthivaḥR_3,031.004.1
sa tu vai saha rājyena taiś ca kāryair vinaśyatiR_3,031.004.2
ayuktacāraṃ durdarśam asvādhīnaṃ narādhipamR_3,031.005.1
varjayanti narā dūrān nadīpaṅkam iva dvipāḥR_3,031.005.2
ye na rakṣanti viṣayam asvādhīnā narādhipaḥR_3,031.006.1
te na vṛddhyā prakāśante girayaḥ sāgare yathāR_3,031.006.2
ātmavadbhir vigṛhya tvaṃ devagandharvadānavaiḥR_3,031.007.1
ayuktacāraś capalaḥ kathaṃ rājā bhaviṣyasiR_3,031.007.2
yeṣāṃ cāraś ca kośaś ca nayaś ca jayatāṃ varaR_3,031.008.1
asvādhīnā narendrāṇāṃ prākṛtais te janaiḥ samāḥR_3,031.008.2
yasmāt paśyanti dūrasthān sarvān arthān narādhipāḥR_3,031.009.1
cāreṇa tasmād ucyante rājāno dīrghacakṣuṣaḥR_3,031.009.2
ayuktacāraṃ manye tvāṃ prākṛtaiḥ sacivair vṛtamR_3,031.010.1
svajanaṃ ca janasthānaṃ hataṃ yo nāvabudhyaseR_3,031.010.2
caturdaśa sahasrāṇi rakṣasāṃ bhīmakarmaṇāmR_3,031.011.1
hatāny ekena rāmeṇa kharaś ca sahadūṣaṇaḥR_3,031.011.2
ṛṣīṇām abhayaṃ dattaṃ kṛtakṣemāś ca daṇḍakāḥR_3,031.012.1
dharṣitaṃ ca janasthānaṃ rāmeṇākliṣṭakarmaṇāR_3,031.012.2
tvaṃ tu lubdhaḥ pramattaś ca parādhīnaś ca rāvaṇaR_3,031.013.1
viṣaye sve samutpannaṃ bhayaṃ yo nāvabudhyaseR_3,031.013.2
tīkṣṇam alpapradātāraṃ pramattaṃ garvitaṃ śaṭhamR_3,031.014.1
vyasane sarvabhūtāni nābhidhāvanti pārthivamR_3,031.014.2
atimāninam agrāhyam ātmasaṃbhāvitaṃ naramR_3,031.015.1
krodhanaṃ vyasane hanti svajano 'pi narādhipamR_3,031.015.2
nānutiṣṭhati kāryāṇi bhayeṣu na bibheti caR_3,031.016.1
kṣipraṃ rājyāc cyuto dīnas tṛṇais tulyo bhaviṣyatiR_3,031.016.2
śuṣkakāṣṭhair bhavet kāryaṃ loṣṭair api ca pāṃsubhiḥR_3,031.017.1
na tu sthānāt paribhraṣṭaiḥ kāryaṃ syād vasudhādhipaiḥR_3,031.017.2
upabhuktaṃ yathā vāsaḥ srajo vā mṛditā yathāR_3,031.018.1
evaṃ rājyāt paribhraṣṭaḥ samartho 'pi nirarthakaḥR_3,031.018.2
apramattaś ca yo rājā sarvajño vijitendriyaḥR_3,031.019.1
kṛtajño dharmaśīlaś ca sa rājā tiṣṭhate ciramR_3,031.019.2
nayanābhyāṃ prasupto 'pi jāgarti nayacakṣuṣāR_3,031.020.1
vyaktakrodhaprasādaś ca sa rājā pūjyate janaiḥR_3,031.020.2
tvaṃ tu rāvaṇadurbuddhir guṇair etair vivarjitaḥR_3,031.021.1
yasya te 'viditaś cārai rakṣasāṃ sumahān vadhaḥR_3,031.021.2
parāvamantā viṣayeṣu saṃgato nadeśa kālapravibhāga tattvavitR_3,031.022.1
ayuktabuddhir guṇadoṣaniścaye vipannarājyo na cirād vipatsyateR_3,031.022.2
iti svadoṣān parikīrtitāṃs tayā samīkṣya buddhyā kṣaṇadācareśvaraḥR_3,031.023.1
dhanena darpeṇa balena cānvito vicintayām āsa ciraṃ sa rāvaṇaḥR_3,031.023.2
tataḥ śūrpaṇakhāṃ kruddhāṃ bruvatīṃ paruṣaṃ vacaḥR_3,032.001.1
amātyamadhye saṃkruddhaḥ paripapraccha rāvaṇaḥR_3,032.001.2
kaś ca rāmaḥ kathaṃ vīryaḥ kiṃ rūpaḥ kiṃ parākramaḥR_3,032.002.1
kimarthaṃ daṇḍakāraṇyaṃ praviṣṭaś ca suduścaramR_3,032.002.2
āyudhaṃ kiṃ ca rāmasya nihatā yena rākṣasāḥR_3,032.003.1
kharaś ca nihataṃ saṃkhye dūṣaṇas triśirās tathāR_3,032.003.2
ity uktā rākṣasendreṇa rākṣasī krodhamūrchitāR_3,032.004.1
tato rāmaṃ yathānyāyam ākhyātum upacakrameR_3,032.004.2
dīrghabāhur viśālākṣaś cīrakṛṣṇājināmbaraḥR_3,032.005.1
kandarpasamarūpaś ca rāmo daśarathātmajaḥR_3,032.005.2
śakracāpanibhaṃ cāpaṃ vikṛṣya kanakāṅgadamR_3,032.006.1
dīptān kṣipati nārācān sarpān iva mahāviṣānR_3,032.006.2
nādadānaṃ śarān ghorān na muñcantaṃ mahābalamR_3,032.007.1
na kārmukaṃ vikarṣantaṃ rāmaṃ paśyāmi saṃyugeR_3,032.007.2
hanyamānaṃ tu tat sainyaṃ paśyāmi śaravṛṣṭibhiḥR_3,032.008.1
indreṇaivottamaṃ sasyam āhataṃ tv aśmavṛṣṭibhiḥR_3,032.008.2
rakṣasāṃ bhīmavīryāṇāṃ sahasrāṇi caturdaśaR_3,032.009.1
nihatāni śarais tīkṣṇais tenaikena padātināR_3,032.009.2
ardhādhikamuhūrtena kharaś ca sahadūṣaṇaḥR_3,032.010.1
ṛṣīṇām abhayaṃ dattaṃ kṛtakṣemāś ca daṇḍakāḥR_3,032.010.2
ekā kathaṃ cin muktāhaṃ paribhūya mahātmanāR_3,032.011.1
strīvadhaṃ śaṅkamānena rāmeṇa viditātmanāR_3,032.011.2
bhrātā cāsya mahātejā guṇatas tulyavikramaḥR_3,032.012.1
anuraktaś ca bhaktaś ca lakṣmaṇo nāma vīryavānR_3,032.012.2
amarṣī durjayo jetā vikrānto buddhimān balīR_3,032.013.1
rāmasya dakṣiṇe bāhur nityaṃ prāṇo bahiṣcaraḥR_3,032.013.2
rāmasya tu viśālākṣī dharmapatnī yaśasvinīR_3,032.014.1
sītā nāma varārohā vaidehī tanumadhyamāR_3,032.014.2
naiva devī na gandharvā na yakṣī na ca kiṃnarīR_3,032.015.1
tathārūpā mayā nārī dṛṣṭapūrvā mahītaleR_3,032.015.2
yasya sītā bhaved bhāryā yaṃ ca hṛṣṭā pariṣvajetR_3,032.016.1
atijīvet sa sarveṣu lokeṣv api puraṃdarātR_3,032.016.2
sā suśīlā vapuḥślāghyā rūpeṇāpratimā bhuviR_3,032.017.1
tavānurūpā bhāryā sā tvaṃ ca tasyās tathā patiḥR_3,032.017.2
tāṃ tu vistīrṇajaghanāṃ pīnottuṅgapayodharāmR_3,032.018.1
bhāryārthe tu tavānetum udyatāhaṃ varānanāmR_3,032.018.2
tāṃ tu dṛṣṭvādya vaidehīṃ pūrṇacandranibhānanāmR_3,032.019.1
manmathasya śarāṇāṃ ca tvaṃ vidheyo bhaviṣyasiR_3,032.019.2
yadi tasyām abhiprāyo bhāryārthe tava jāyateR_3,032.020.1
śīghram uddhriyatāṃ pādo jayārtham iha dakṣiṇaḥR_3,032.020.2
kuru priyaṃ tathā teṣāṃ rakṣasāṃ rākṣaseśvaraR_3,032.021.1
vadhāt tasya nṛśaṃsasya rāmasyāśramavāsinaḥR_3,032.021.2
taṃ śarair niśitair hatvā lakṣmaṇaṃ ca mahārathamR_3,032.022.1
hatanāthāṃ sukhaṃ sītāṃ yathāvad upabhokṣyaseR_3,032.022.2
rocate yadi te vākyaṃ mamaitad rākṣaseśvaraR_3,032.023.1
kriyatāṃ nirviśaṅkena vacanaṃ mama rāghavaR_3,032.023.2
niśamya rāmeṇa śarair ajihmagair hatāñ janasthānagatān niśācarānR_3,032.024.1
kharaṃ ca buddhvā nihataṃ ca dūṣaṇaṃ tvam adya kṛtyaṃ pratipattum arhasiR_3,032.024.2
tataḥ śūrpaṇakhā vākyaṃ tac chrutvā romaharṣaṇamR_3,033.001.1
sacivān abhyanujñāya kāryaṃ buddhvā jagāma haR_3,033.001.2
tat kāryam anugamyātha yathāvad upalabhya caR_3,033.002.1
doṣāṇāṃ ca guṇānāṃ ca saṃpradhārya balābalamR_3,033.002.2
iti kartavyam ity eva kṛtvā niścayam ātmanaḥR_3,033.003.1
sthirabuddhis tato ramyāṃ yānaśālāṃ jagāma haR_3,033.003.2
yānaśālāṃ tato gatvā pracchannaṃ rākṣasādhipaḥR_3,033.004.1
sūtaṃ saṃcodayām āsa rathaḥ saṃyujyatām itiR_3,033.004.2
evam uktaḥ kṣaṇenaiva sārathir laghuvikramaḥR_3,033.005.1
rathaṃ saṃyojayām āsa tasyābhimatam uttamamR_3,033.005.2
kāñcanaṃ ratham āsthāya kāmagaṃ ratnabhūṣitamR_3,033.006.1
piśācavadanair yuktaṃ kharaiḥ kanakabhūṣaṇaiḥR_3,033.006.2
meghapratimanādena sa tena dhanadānujaḥR_3,033.007.1
rākṣasādhipatiḥ śrīmān yayau nadanadīpatimR_3,033.007.2
sa śvetabālavyasanaḥ śvetacchatro daśānanaḥR_3,033.008.1
snigdhavaidūryasaṃkāśas taptakāñcanabhūṣaṇaḥR_3,033.008.2
daśāsyo viṃśatibhujo darśanīya paricchadaḥR_3,033.009.1
tridaśārir munīndraghno daśaśīrṣa ivādrirāṭR_3,033.009.2
kāmagaṃ ratham āsthāya śuśubhe rākṣasādhipaḥR_3,033.010.1
vidyunmaṇḍalavān meghaḥ sabalāka ivāmbareR_3,033.010.2
saśailaṃ sāgarānūpaṃ vīryavān avalokayanR_3,033.011.1
nānāpuṣpaphalair vṛkṣair anukīrṇaṃ sahasraśaḥR_3,033.011.2
śītamaṅgalatoyābhiḥ padminībhiḥ samantataḥR_3,033.012.1
viśālair āśramapadair vedimadbhiḥ samāvṛtamR_3,033.012.2
kadaly āḍhakisaṃbādhaṃ nālikeropaśobhitamR_3,033.013.1
sālais tālais tamālaiś ca tarubhiś ca supuṣpitaiḥR_3,033.013.2
atyantaniyatāhāraiḥ śobhitaṃ paramarṣibhiḥR_3,033.014.1
nāgaiḥ suparṇair gandharvaiḥ kiṃnaraiś ca sahasraśaḥR_3,033.014.2
jitakāmaiś ca siddhaiś ca cāmaṇaiś copaśobhitamR_3,033.015.1
ājair vaikhānasair māṣair vālakhilyair marīcipaiḥR_3,033.015.2
divyābharaṇamālyābhir divyarūpābhir āvṛtamR_3,033.016.1
krīḍā ratividhijñābhir apsarobhiḥ sahasraśaḥR_3,033.016.2
sevitaṃ devapatnībhiḥ śrīmatībhiḥ śriyā vṛtamR_3,033.017.1
devadānavasaṃghaiś ca caritaṃ tv amṛtāśibhiḥR_3,033.017.2
haṃsakrauñcaplavākīrṇaṃ sārasaiḥ saṃpraṇāditamR_3,033.018.1
vaidūryaprastaraṃ ramyaṃ snigdhaṃ sāgaratejasāR_3,033.018.2
pāṇḍurāṇi viśālāni divyamālyayutāni caR_3,033.019.1
tūryagītābhijuṣṭāni vimānāni samantataḥR_3,033.019.2
tapasā jitalokānāṃ kāmagāny abhisaṃpatanR_3,033.020.1
gandharvāpsarasaś caiva dadarśa dhanadānujaḥR_3,033.020.2
niryāsarasamūlānāṃ candanānāṃ sahasraśaḥR_3,033.021.1
vanāni paśyan saumyāni ghrāṇatṛptikarāṇi caR_3,033.021.2
agarūṇāṃ ca mukhyānāṃ vanāny upavanāni caR_3,033.022.1
takkolānāṃ ca jātyānāṃ phalānāṃ ca sugandhināmR_3,033.022.2
puṣpāṇi ca tamālasya gulmāni maricasya caR_3,033.023.1
muktānāṃ ca samūhāni śuṣyamāṇāni tīrataḥR_3,033.023.2
śaṅkhānāṃ prastaraṃ caiva pravālanicayaṃ tathāR_3,033.024.1
kāñcanāni ca śailāni rājatāni ca sarvaśaḥR_3,033.024.2
prasravāṇi manojñāni prasannāni hradāni caR_3,033.025.1
dhanadhānyopapannāni strīratnair āvṛtāni caR_3,033.025.2
hastyaśvarathagāḍhāni nagarāṇy avalokayanR_3,033.026.1
taṃ samaṃ sarvataḥ snigdhaṃ mṛdusaṃsparśamārutamR_3,033.026.2
anūpaṃ sindhurājasya dadarśa tridivopamamR_3,033.027.1
tatrāpaśyat sa meghābhaṃ nyagrodham ṛṣibhir vṛtamR_3,033.027.2
yasya hastinam ādāya mahākāyaṃ ca kaccapamR_3,033.028.1
bhakṣārthaṃ garuḍaḥ śākhām ājagāma mahābalaḥR_3,033.028.2
tasya tāṃ sahasā śākhāṃ bhāreṇa patagottamaḥR_3,033.029.1
suparṇaḥ parṇabahulāṃ babhañjātha mahābalaḥR_3,033.029.2
tatra vaikhānasā māṣā vālakhilyā marīcipāḥR_3,033.030.1
ajā babhūvur dhūmrāś ca saṃgatāḥ paramarṣayaḥR_3,033.030.2
teṣāṃ dayārthaṃ garuḍas tāṃ śākhāṃ śatayojanāmR_3,033.031.1
jagāmādāya vegena tau cobhau gajakacchapauR_3,033.031.2
niṣādaviṣayaṃ hatvā śākhayā patagottamaḥR_3,033.032.1
praharṣam atulaṃ lebhe mokṣayitvā mahāmunīnR_3,033.032.2
sa tenaiva praharṣeṇa dviguṇīkṛtavikramaḥR_3,033.033.1
amṛtānayanārthaṃ vai cakāra matimān matimR_3,033.033.2
ayojālāni nirmathya bhittvā ratnagṛhaṃ varamR_3,033.034.1
mahendrabhavanād guptam ājahārāmṛtaṃ tataḥR_3,033.034.2
taṃ maharṣigaṇair juṣṭaṃ suparṇakṛtalakṣaṇamR_3,033.035.1
nāmnā subhadraṃ nyagrodhaṃ dadarśa dhanadānujaḥR_3,033.035.2
taṃ tu gatvā paraṃ pāraṃ samudrasya nadīpateḥR_3,033.036.1
dadarśāśramam ekānte puṇye ramye vanāntareR_3,033.036.2
tatra kṛṣṇājinadharaṃ jaṭāvalkaladhāriṇamR_3,033.037.1
dadarśa niyatāhāraṃ mārīcaṃ nāma rākṣasaṃR_3,033.037.2
sa rāvaṇaḥ samāgamya vidhivat tena rakṣasāR_3,033.038.1
tataḥ paścād idaṃ vākyam abravīd vākyakovidaḥR_3,033.038.2
mārīca śrūyatāṃ tāta vacanaṃ mama bhāṣataḥR_3,034.001.1
ārto 'smi mama cārtasya bhavān hi paramā gatiḥR_3,034.001.2
jānīṣe tvaṃ janasthānaṃ bhrātā yatra kharo mamaR_3,034.002.1
dūṣaṇaś ca mahābāhuḥ svasā śūrpaṇakhā ca meR_3,034.002.2
triśirāś ca mahātejā rākṣasaḥ piśitāśanaḥR_3,034.003.1
anye ca bahavaḥ śūrā labdhalakṣā niśācarāḥR_3,034.003.2
vasanti manniyogena adhivāsaṃ ca rākṣasaḥR_3,034.004.1
bādhamānā mahāraṇye munīn ye dharmacāriṇaḥR_3,034.004.2
caturdaśa sahasrāṇi rakṣasāṃ bhīmakarmaṇāmR_3,034.005.1
śūrāṇāṃ labdhalakṣāṇāṃ kharacittānuvartināmR_3,034.005.2
te tv idānīṃ janasthāne vasamānā mahābalāḥR_3,034.006.1
saṃgatāḥ param āyattā rāmeṇa saha saṃyugeR_3,034.006.2
tena saṃjātaroṣeṇa rāmeṇa raṇamūrdhaniR_3,034.007.1
anuktvā paruṣaṃ kiṃ cic charair vyāpāritaṃ dhanuḥR_3,034.007.2
caturdaśa sahasrāṇi rakṣasāṃ bhīmakarmaṇāmR_3,034.008.1
nihatāni śarais tīkṣṇair mānuṣeṇa padātināR_3,034.008.2
kharaś ca nihataḥ saṃkhye dūṣaṇaś ca nipātitaḥR_3,034.009.1
hatvā triśirasaṃ cāpi nirbhayā daṇḍakāḥ kṛtāḥR_3,034.009.2
pitrā nirastaḥ kruddhena sabhāryaḥ kṣīṇajīvitaḥR_3,034.010.1
sa hantā tasya sainyasya rāmaḥ kṣatriyapāṃsanaḥR_3,034.010.2
aśīlaḥ karkaśas tīkṣṇo mūrkho lubdho 'jitendriyaḥR_3,034.011.1
tyaktadharmas tv adharmātmā bhūtānām ahite rataḥR_3,034.011.2
yena vairaṃ vināraṇye sattvam āśritya kevalamR_3,034.012.1
karṇanāsāpahāreṇa bhaginī me virūpitāR_3,034.012.2
tasya bhāryāṃ janasthānāt sītāṃ surasutopamāmR_3,034.013.1
ānayiṣyāmi vikramya sahāyas tatra me bhavaR_3,034.013.2
tvayā hy ahaṃ sahāyena pārśvasthena mahābalaR_3,034.014.1
bhrātṛbhiś ca surān yuddhe samagrān nābhicintayeR_3,034.014.2
tat sahāyo bhava tvaṃ me samartho hy asi rākṣasaR_3,034.015.1
vīrye yuddhe ca darpe ca na hy asti sadṛśas tavaR_3,034.015.2
etadartham ahaṃ prāptas tvatsamīpaṃ niśācaraR_3,034.016.1
śṛṇu tat karma sāhāyye yat kāryaṃ vacanān mamaR_3,034.016.2
sauvarṇas tvaṃ mṛgo bhūtvā citro rajatabindubhiḥR_3,034.017.1
āśrame tasya rāmasya sītāyāḥ pramukhe caraR_3,034.017.2
tvāṃ tu niḥsaṃśayaṃ sītā dṛṣṭvā tu mṛgarūpiṇamR_3,034.018.1
gṛhyatām iti bhartāraṃ lakṣmaṇaṃ cābhidhāsyatiR_3,034.018.2
tatas tayor apāye tu śūnye sītāṃ yathāsukhamR_3,034.019.1
nirābādho hariṣyāmi rāhuś candraprabhām ivaR_3,034.019.2
tataḥ paścāt sukhaṃ rāme bhāryāharaṇakarśiteR_3,034.020.1
visrabdhaṃ prahariṣyāmi kṛtārthenāntarātmanāR_3,034.020.2
tasya rāmakathāṃ śrutvā mārīcasya mahātmanaḥR_3,034.021.1
śuṣkaṃ samabhavad vaktraṃ paritrasto babhūva caR_3,034.021.2
sa rāvaṇaṃ trastaviṣaṇṇacetā mahāvane rāmaparākramajñaḥR_3,034.022.1
kṛtāñjalis tattvam uvāca vākyaṃ hitaṃ ca tasmai hitam ātmanaś caR_3,034.022.2
tac chrutvā rākṣasendrasya vākyaṃ vākyaviśāradaḥR_3,035.001.1
pratyuvāca mahāprājño mārīco rākṣaseśvaramR_3,035.001.2
sulabhāḥ puruṣā rājan satataṃ priyavādinaḥR_3,035.002.1
apriyasya ca pathyasya vaktā śrotā ca durlabhaḥR_3,035.002.2
na nūnaṃ budhyase rāmaṃ mahāvīryaṃ guṇonnatamR_3,035.003.1
ayuktacāraś capalo mahendravaruṇopamamR_3,035.003.2
api svasti bhavet tāta sarveṣāṃ bhuvi rakṣasāmR_3,035.004.1
api rāmo na saṃkruddhaḥ kuryāl lokam arākṣasaṃR_3,035.004.2
api te jīvitāntāya notpannā janakātmajāR_3,035.005.1
api sītā nimittaṃ ca na bhaved vyasanaṃ mahatR_3,035.005.2
api tvām īśvaraṃ prāpya kāmavṛttaṃ niraṅkuśamR_3,035.006.1
na vinaśyet purī laṅkā tvayā saha sarākṣasāR_3,035.006.2
tvadvidhaḥ kāmavṛtto hi duḥśīlaḥ pāpamantritaḥR_3,035.007.1
ātmānaṃ svajanaṃ rāṣṭraṃ sa rājā hanti durmatiḥR_3,035.007.2
na ca pitrā parityakto nāmaryādaḥ kathaṃ canaR_3,035.008.1
na lubdho na ca duḥśīlo na ca kṣatriyapāṃsanaḥR_3,035.008.2
na ca dharmaguṇair hīnaiḥ kausalyānandavardhanaḥR_3,035.009.1
na ca tīkṣṇo hi bhūtānāṃ sarveṣāṃ ca hite rataḥR_3,035.009.2
vañcitaṃ pitaraṃ dṛṣṭvā kaikeyyā satyavādinamR_3,035.010.1
kariṣyāmīti dharmātmā tataḥ pravrajito vanamR_3,035.010.2
kaikeyyāḥ priyakāmārthaṃ pitur daśarathasya caR_3,035.011.1
hitvā rājyaṃ ca bhogāṃś ca praviṣṭo daṇḍakāvanamR_3,035.011.2
na rāmaḥ karkaśas tāta nāvidvān nājitendriyaḥR_3,035.012.1
anṛtaṃ na śrutaṃ caiva naiva tvaṃ vaktum arhasiR_3,035.012.2
rāmo vigrahavān dharmaḥ sādhuḥ satyaparākramaḥR_3,035.013.1
rājā sarvasya lokasya devānām iva vāsavaḥR_3,035.013.2
kathaṃ tvaṃ tasya vaidehīṃ rakṣitāṃ svena tejasāR_3,035.014.1
icchasi prasabhaṃ hartuṃ prabhām iva vivasvataḥR_3,035.014.2
śarārciṣam anādhṛṣyaṃ cāpakhaḍgendhanaṃ raṇeR_3,035.015.1
rāmāgniṃ sahasā dīptaṃ na praveṣṭuṃ tvam arhasiR_3,035.015.2
dhanurvyāditadīptāsyaṃ śarārciṣam amarṣaṇamR_3,035.016.1
cāpabāṇadharaṃ vīraṃ śatrusenāpahāriṇamR_3,035.016.2
rājyaṃ sukhaṃ ca saṃtyajya jīvitaṃ ceṣṭam ātmanaḥR_3,035.017.1
nātyāsādayituṃ tāta rāmāntakam ihārhasiR_3,035.017.2
aprameyaṃ hi tat tejo yasya sā janakātmajāR_3,035.018.1
na tvaṃ samarthas tāṃ hartuṃ rāmacāpāśrayāṃ vaneR_3,035.018.2
prāṇebhyo 'pi priyatarā bhāryā nityam anuvratāR_3,035.019.1
dīptasyeva hutāśasya śikhā sītā sumadhyamāR_3,035.019.2
dṛṣṭaś cet tvaṃ raṇe tena tad antaṃ tava jīvitamR_3,035.020.1
jīvitaṃ ca sukhaṃ caiva rājyaṃ caiva sudurlabhamR_3,035.020.2
sa sarvaiḥ sacivaiḥ sārdhaṃ vibhīṣaṇapuraskṛtaiḥR_3,035.021.1
mantrayitvā tu dharmiṣṭhaiḥ kṛtvā niścayam ātmanaḥR_3,035.021.2
ātmanaś ca balaṃ jñātvā rāghavasya ca tattvataḥR_3,035.022.1
hitaṃ hi tava niścitya kṣamaṃ tvaṃ kartum arhasiR_3,035.022.2
ahaṃ tu manye tava na kṣamaṃ raṇe samāgamaṃ kosalarājasūnunāR_3,035.023.1
idaṃ hi bhūyaḥ śṛṇu vākyam uttamaṃ kṣamaṃ ca yuktaṃ ca niśācarādhipaR_3,035.023.2
kadā cid apy ahaṃ vīryāt paryaṭan pṛthivīm imāmR_3,036.001.1
balaṃ nāgasahasrasya dhārayan parvatopamaḥR_3,036.001.2
bhayaṃ lokasya janayan kirīṭī parighāyudhaḥR_3,036.002.1
vyacaraṃ daṇḍakāraṇyam ṛṣimāṃsāni bhakṣayanR_3,036.002.2
viśvāmitro 'tha dharmātmā madvitrasto mahāmuniḥR_3,036.003.1
svayaṃ gatvā daśarathaṃ narendram idam abravītR_3,036.003.2
ayaṃ rakṣatu māṃ rāmaḥ parvakāle samāhitaḥR_3,036.004.1
mārīcān me bhayaṃ ghoraṃ samutpannaṃ nareśvaraR_3,036.004.2
ity evam ukto dharmātmā rājā daśarathas tadāR_3,036.005.1
pratyuvāca mahābhāgaṃ viśvāmitraṃ mahāmunimR_3,036.005.2
kāmaṃ tu mama yat sainyaṃ mayā saha gamiṣyatiR_3,036.006.1
badhiṣyāmi muniśreṣṭha śatruṃ tava yathepsitamR_3,036.006.2
ity evam uktaḥ sa munī rājānaṃ punar abravītR_3,036.007.1
rāmān nānyad balaṃ loke paryāptaṃ tasya rakṣasaḥR_3,036.007.2
bālo 'py eṣa mahātejāḥ samarthas tasya nigraheR_3,036.008.1
gamiṣye rāmam ādāya svasti te 'stu paraṃtapaḥR_3,036.008.2
ity evam uktvā sa munis tam ādāya nṛpātmajamR_3,036.009.1
jagāma paramaprīto viśvāmitraḥ svam āśramamR_3,036.009.2
taṃ tadā daṇḍakāraṇye yajñam uddiśya dīkṣitamR_3,036.010.1
babhūvāvasthito rāmaś citraṃ visphārayan dhanuḥR_3,036.010.2
ajātavyañjanaḥ śrīmān bālaḥ śyāmaḥ śubhekṣaṇaḥR_3,036.011.1
ekavastradharo dhanvī śikhī kanakamālayāR_3,036.011.2
śobhayan daṇḍakāraṇyaṃ dīptena svena tejasāR_3,036.012.1
adṛśyata tadā rāmo bālacandra ivoditaḥR_3,036.012.2
tato 'haṃ meghasaṃkāśas taptakāñcanakuṇḍalaḥR_3,036.013.1
balī dattavaro darpād ājagāma tadāśramamR_3,036.013.2
tena dṛṣṭaḥ praviṣṭo 'haṃ sahasaivodyatāyudhaḥR_3,036.014.1
māṃ tu dṛṣṭvā dhanuḥ sajyam asaṃbhrāntaś cakāra haR_3,036.014.2
avajānann ahaṃ mohād bālo 'yam iti rāghavamR_3,036.015.1
viśvāmitrasya tāṃ vedim adhyadhāvaṃ kṛtatvaraḥR_3,036.015.2
tena muktas tato bāṇaḥ śitaḥ śatrunibarhaṇaḥR_3,036.016.1
tenāhaṃ tāḍitaḥ kṣiptaḥ samudre śatayojaneR_3,036.016.2
pātito 'haṃ tadā tena gambhīre sāgarāmbhasiR_3,036.017.1
prāpya saṃjñāṃ cirāt tāta laṅkāṃ prati gataḥ purīmR_3,036.017.2
evam asmi tadā muktaḥ sahāyās te nipātitāḥR_3,036.018.1
akṛtāstreṇa rāmeṇa bālenākliṣṭakarmaṇāR_3,036.018.2
tan mayā vāryamāṇas tvaṃ yadi rāmeṇa vigrahamR_3,036.019.1
kariṣyasy āpadaṃ ghorāṃ kṣipraṃ prāpya naśiṣyasiR_3,036.019.2
krīḍā ratividhijñānāṃ samājotsavaśālināmR_3,036.020.1
rakṣasāṃ caiva saṃtāpam anarthaṃ cāhariṣyasiR_3,036.020.2
harmyaprāsādasaṃbādhāṃ nānāratnavibhūṣitāmR_3,036.021.1
drakṣyasi tvaṃ purīṃ laṅkāṃ vinaṣṭāṃ maithilīkṛteR_3,036.021.2
akurvanto 'pi pāpāni śucayaḥ pāpasaṃśrayātR_3,036.022.1
parapāpair vinaśyanti matsyā nāgahrade yathāR_3,036.022.2
divyacandanadigdhāṅgān divyābharaṇabhūṣitānR_3,036.023.1
drakṣyasy abhihatān bhūmau tava doṣāt tu rākṣasānR_3,036.023.2
hṛtadārān sadārāṃś ca daśavidravato diśaḥR_3,036.024.1
hataśeṣān aśaraṇān drakṣyasi tvaṃ niśācarānR_3,036.024.2
śarajālaparikṣiptām agnijvālāsamāvṛtāmR_3,036.025.1
pradagdhabhavanāṃ laṅkāṃ drakṣyasi tvam asaṃśayamR_3,036.025.2
pramadānāṃ sahasrāṇi tava rājan parigrahaḥR_3,036.026.1
bhava svadāranirataḥ svakulaṃ rakṣarākṣasaR_3,036.026.2
mānaṃ vṛddhiṃ ca rājyaṃ ca jīvitaṃ ceṣṭam ātmanaḥR_3,036.027.1
yadīcchasi ciraṃ bhoktuṃ mā kṛthā rāma vipriyamR_3,036.027.2
nivāryamāṇaḥ suhṛdā mayā bhṛśaṃ prasahya sītāṃ yadi dharṣayiṣyasiR_3,036.028.1
gamiṣyasi kṣīṇabalaḥ sabāndhavo yamakṣayaṃ rāmaśarāttajīvitaḥR_3,036.028.2
evam asmi tadā muktaḥ kathaṃ cit tena saṃyugeR_3,037.001.1
idānīm api yad vṛttaṃ tac chṛṇuṣva yad uttaramR_3,037.001.2
rākṣasābhyām ahaṃ dvābhyām anirviṇṇas tathā kṛtaḥR_3,037.002.1
sahito mṛgarūpābhyāṃ praviṣṭo daṇḍakāvanamR_3,037.002.2
dīptajihvo mahākāyas tīkṣṇaśṛṇgo mahābalaḥR_3,037.003.1
vyacaran daṇḍakāraṇyaṃ māṃsabhakṣo mahāmṛgaḥR_3,037.003.2
agnihotreṣu tīrtheṣu caityavṛkṣeṣu rāvaṇaR_3,037.004.1
atyantaghoro vyacaraṃs tāpasāṃs tān pradharṣayanR_3,037.004.2
nihatya daṇḍakāraṇye tāpasān dharmacāriṇaḥR_3,037.005.1
rudhirāṇi pibaṃs teṣāṃ tathā māṃsāni bhakṣayanR_3,037.005.2
ṛṣimāṃsāśanaḥ krūras trāsayan vanagocarānR_3,037.006.1
tadā rudhiramatto 'haṃ vyacaraṃ daṇḍakāvanamR_3,037.006.2
tadāhaṃ daṇḍakāraṇye vicaran dharmadūṣakaḥR_3,037.007.1
āsādayaṃ tadā rāmaṃ tāpasaṃ dharmam āśritamR_3,037.007.2
vaidehīṃ ca mahābhāgāṃ lakṣmaṇaṃ ca mahārathamR_3,037.008.1
tāpasaṃ niyatāhāraṃ sarvabhūtahite ratamR_3,037.008.2
so 'haṃ vanagataṃ rāmaṃ paribhūya mahābalamR_3,037.009.1
tāpaso 'yam iti jñātvā pūrvavairam anusmaranR_3,037.009.2
abhyadhāvaṃ susaṃkruddhas tīkṣṇaśṛṅgo mṛgākṛtiḥR_3,037.010.1
jighāṃsur akṛtaprajñas taṃ prahāram anusmaranR_3,037.010.2
tena muktās trayo bāṇāḥ śitāḥ śatrunibarhaṇāḥR_3,037.011.1
vikṛṣya balavac cāpaṃ suparṇānilatulyagāḥR_3,037.011.2
te bāṇā vajrasaṃkāśāḥ sughorā raktabhojanāḥR_3,037.012.1
ājagmuḥ sahitāḥ sarve trayaḥ saṃnataparvaṇaḥR_3,037.012.2
parākramajño rāmasya śaṭho dṛṣṭabhayaḥ purāR_3,037.013.1
samutkrāntas tato muktas tāv ubhau rākṣasau hatauR_3,037.013.2
śareṇa mukto rāmasya kathaṃ cit prāpya jīvitamR_3,037.014.1
iha pravrājito yuktas tāpaso 'haṃ samāhitaḥR_3,037.014.2
vṛkṣe vṛkṣe hi paśyāmi cīrakṛṣṇājināmbaramR_3,037.015.1
gṛhītadhanuṣaṃ rāmaṃ pāśahastam ivāntakamR_3,037.015.2
api rāmasahasrāṇi bhītaḥ paśyāmi rāvaṇaR_3,037.016.1
rāmabhūtam idaṃ sarvam araṇyaṃ pratibhāti meR_3,037.016.2
rāmam eva hi paśyāmi rahite rākṣaseśvaraR_3,037.017.1
dṛṣṭvā svapnagataṃ rāmam udbhramāmi vicetanaḥR_3,037.017.2
rakārādīni nāmāni rāmatrastasya rāvaṇaR_3,037.018.1
ratnāni ca rathāś caiva trāsaṃ saṃjanayanti meR_3,037.018.2
raṇe rāmeṇa yudhyasva kṣamāṃ vā kuru rākṣasaR_3,037.019.1
na te rāmakathā kāryā yadi māṃ draṣṭum icchasiR_3,037.019.2
idaṃ vaco bandhuhitārthinā mayā yathocyamānaṃ yadi nābhipatsyaseR_3,037.020.1
sabāndhavas tyakṣyasi jīvitaṃ raṇe hato 'dya rāmeṇa śarair ajihmagaiḥR_3,037.020.2
mārīcena tu tad vākyaṃ kṣamaṃ yuktaṃ ca rāvaṇaḥR_3,038.001.1
ukto na pratijagrāha martukāma ivauṣadhamR_3,038.001.2
taṃ pathyahitavaktāraṃ mārīcaṃ rākṣasādhipaḥR_3,038.002.1
abravīt paruṣaṃ vākyam ayuktaṃ kālacoditaḥR_3,038.002.2
yat kilaitad ayuktārthaṃ mārīca mayi kathyateR_3,038.003.1
vākyaṃ niṣphalam atyarthaṃ bījam uptam ivoṣareR_3,038.003.2
tvadvākyair na tu māṃ śakyaṃ bhettuṃ rāmasya saṃyugeR_3,038.004.1
pāpaśīlasya mūrkhasya mānuṣasya viśeṣataḥR_3,038.004.2
yas tyaktvā suhṛdo rājyaṃ mātaraṃ pitaraṃ tathāR_3,038.005.1
strīvākyaṃ prākṛtaṃ śrutvā vanam ekapade gataḥR_3,038.005.2
avaśyaṃ tu mayā tasya saṃyuge kharaghātinaḥR_3,038.006.1
prāṇaiḥ priyatarā sītā hartavyā tava saṃnidhauR_3,038.006.2
evaṃ me niścitā buddhir hṛdi mārīca vartateR_3,038.007.1
na vyāvartayituṃ śakyā sendrair api surāsuraiḥR_3,038.007.2
doṣaṃ guṇaṃ vā saṃpṛṣṭas tvam evaṃ vaktum arhasiR_3,038.008.1
apāyaṃ vāpy upāyaṃ vā kāryasyāsya viniścayeR_3,038.008.2
saṃpṛṣṭena tu vaktavyaṃ sacivena vipaścitāR_3,038.009.1
udyatāñjalinā rājño ya icched bhūtim ātmanaḥR_3,038.009.2
vākyam apratikūlaṃ tu mṛdupūrvaṃ śubhaṃ hitamR_3,038.010.1
upacāreṇa yuktaṃ ca vaktavyo vasudhādhipaḥR_3,038.010.2
sāvamardaṃ tu yad vākyaṃ mārīca hitam ucyateR_3,038.011.1
nābhinandati tad rājā mānārho mānavarjitamR_3,038.011.2
agner indrasya somasya yamasya varuṇasya caR_3,038.012.1
auṣṇyaṃ tathā vikramaṃ ca saumyaṃ daṇḍaṃ prasannatāmR_3,038.012.2
tasmāt sarvāsv avasthāsu mānyāḥ pūjyāś ca pārthivāḥR_3,038.013.1
tvaṃ tu dharmam avijñāya kevalaṃ moham āsthitaḥR_3,038.013.2
guṇadoṣau na pṛcchāmi kṣamaṃ cātmani rākṣasaR_3,038.014.1
asmiṃs tu sa bhavān kṛtye sāhāyyaṃ kartum arhatiR_3,038.014.2
sauvarṇas tvaṃ mṛgo bhūtvā citro rajatabindubhiḥR_3,038.015.1
pralobhayitvā vaidehīṃ yatheṣṭaṃ gantum arhasiR_3,038.015.2
tvāṃ tu māyāmṛgaṃ dṛṣṭvā kāñcanaṃ jātavismayāR_3,038.016.1
ānayainam iti kṣipraṃ rāmaṃ vakṣyati maithilīR_3,038.016.2
apakrānte ca kākutsthe lakṣmaṇe ca yathāsukhamR_3,038.017.1
ānayiṣyāmi vaidehīṃ sahasrākṣaḥ śacīm ivaR_3,038.017.2
evaṃ kṛtvā tv idaṃ kāryaṃ yatheṣṭaṃ gaccha rākṣasaR_3,038.018.1
rājyasyārdhaṃ pradāsyāmi mārīca tava suvrataR_3,038.018.2
prāpya sītām ayuddhena vañcayitvā tu rāghavamR_3,038.019.1
laṅkāṃ prati gamiṣyāmi kṛtakāryaḥ saha tvayāR_3,038.019.2
etat kāryam avaśyaṃ me balād api kariṣyasiR_3,038.020.1
rājño hi pratikūlastho na jātu sukham edhateR_3,038.020.2
āsādya taṃ jīvitasaṃśayas te mṛtyur dhruvo hy adya mayā virudhyaR_3,038.021.1
etad yathāvat parigṛhya buddhyā yad atra pathyaṃ kuru tat tathā tvamR_3,038.021.2
ājñapto rājavad vākyaṃ pratikūlaṃ niśācaraḥR_3,039.001.1
abravīt paruṣaṃ vākyaṃ mārīco rākṣasādhipamR_3,039.001.2
kenāyam upadiṣṭas te vināśaḥ pāpakarmaṇāR_3,039.002.1
saputrasya sarāṣṭrasya sāmātyasya niśācaraR_3,039.002.2
kas tvayā sukhinā rājan nābhinandati pāpakṛtR_3,039.003.1
kenedam upadiṣṭaṃ te mṛtyudvāram upāyataḥR_3,039.003.2
śatravas tava suvyaktaṃ hīnavīryā niśācaraR_3,039.004.1
icchanti tvāṃ vinaśyantam uparuddhaṃ balīyasāR_3,039.004.2
kenedam upadiṣṭaṃ te kṣudreṇāhitavādināR_3,039.005.1
yas tvām icchati naśyantaṃ svakṛtena niśācaraR_3,039.005.2
vadhyāḥ khalu na hanyante sacivās tava rāvaṇaR_3,039.006.1
ye tvām utpatham ārūḍhaṃ na nigṛhṇanti sarvaśaḥR_3,039.006.2
amātyaiḥ kāmavṛtto hi rājā kāpatham āśritaḥR_3,039.007.1
nigrāhyaḥ sarvathā sadbhir na nigrāhyo nigṛhyaseR_3,039.007.2
dharmam arthaṃ ca kāmaṃ ca yaśaś ca jayatāṃ varaR_3,039.008.1
svāmiprasādāt sacivāḥ prāpnuvanti niśācaraR_3,039.008.2
viparyaye tu tat sarvaṃ vyarthaṃ bhavati rāvaṇaR_3,039.009.1
vyasanaṃ svāmivaiguṇyāt prāpnuvantītare janāḥR_3,039.009.2
rājamūlo hi dharmaś ca jayaś ca jayatāṃ varaR_3,039.010.1
tasmāt sarvāsv avasthāsu rakṣitavyo narādhipaḥR_3,039.010.2
rājyaṃ pālayituṃ śakyaṃ na tīkṣṇena niśācaraR_3,039.011.1
na cāpi pratikūlena nāvinītena rākṣasaR_3,039.011.2
ye tīkṣṇamantrāḥ sacivā bhajyante saha tena vaiR_3,039.012.1
viṣameṣu rathāḥ śīghraṃ mandasārathayo yathāR_3,039.012.2
bahavaḥ sādhavo loke yuktadharmam anuṣṭhitāḥR_3,039.013.1
pareṣām aparādhena vinaṣṭāḥ saparicchadāḥR_3,039.013.2
svāminā pratikūlena prajās tīkṣṇena rāvaṇaR_3,039.014.1
rakṣyamāṇā na vardhante meṣā gomāyunā yathāR_3,039.014.2
avaśyaṃ vinaśiṣyanti sarve rāvaṇa rākṣasāḥR_3,039.015.1
yeṣāṃ tvaṃ karkaśo rājā durbuddhir ajitendriyaḥR_3,039.015.2
tad idaṃ kākatālīyaṃ ghoram āsāditaṃ tvayāR_3,039.016.1
atra kiṃ śobhanaṃ yat tvaṃ sasainyo vinaśiṣyasiR_3,039.016.2
māṃ nihatya tu rāmo 'sau nacirāt tvāṃ vadhiṣyatiR_3,039.017.1
anena kṛtakṛtyo 'smi mriye yad ariṇā hataḥR_3,039.017.2
darśanād eva rāmasya hataṃ mām upadhārayaR_3,039.018.1
ātmānaṃ ca hataṃ viddhi hṛtvā sītāṃ sabāndhavamR_3,039.018.2
ānayiṣyasi cet sītām āśramāt sahito mayāR_3,039.019.1
naiva tvam asi naivāhaṃ naiva laṅkā na rākṣasāḥR_3,039.019.2
nivāryamāṇas tu mayā hitaiṣiṇā na mṛṣyase vākyam idaṃ niśācaraR_3,039.020.1
paretakalpā hi gatāyuṣo narā hitaṃ na gṛhṇanti suhṛdbhir īritamR_3,039.020.2
evam uktvā tu paruṣaṃ mārīco rāvaṇaṃ tataḥR_3,040.001.1
gacchāvety abravīd dīno bhayād rātriṃcaraprabhoḥR_3,040.001.2
dṛṣṭaś cāhaṃ punas tena śaracāpāsidhāriṇāR_3,040.002.1
madvadhodyataśastreṇa vinaṣṭaṃ jīvitaṃ ca meR_3,040.002.2
kiṃ tu kartuṃ mayā śakyam evaṃ tvayi durātmaniR_3,040.003.1
eṣa gacchāmy ahaṃ tāta svasti te 'stu niśācaraR_3,040.003.2
prahṛṣṭas tv abhavat tena vacanena sa rākṣasaḥR_3,040.004.1
pariṣvajya susaṃśliṣṭam idaṃ vacanam abravītR_3,040.004.2
etac chauṇḍīryayuktaṃ te macchandād iva bhāṣitamR_3,040.005.1
idānīm asi mārīcaḥ pūrvam anyo niśācaraḥR_3,040.005.2
āruhyatām ayaṃ śīghraṃ khago ratnavibhūṣitaḥR_3,040.006.1
mayā saha ratho yuktaḥ piśācavadanaiḥ kharaiḥR_3,040.006.2
tato rāvaṇamārīcau vimānam iva taṃ rathamR_3,040.007.1
āruhya yayatuḥ śīghraṃ tasmād āśramamaṇḍalātR_3,040.007.2
tathaiva tatra paśyantau pattanāni vanāni caR_3,040.008.1
girīṃś ca saritaḥ sarvā rāṣṭrāṇi nagarāṇi caR_3,040.008.2
sametya daṇḍakāraṇyaṃ rāghavasyāśramaṃ tataḥR_3,040.009.1
dadarśa sahamarīco rāvaṇo rākṣasādhipaḥR_3,040.009.2
avatīrya rathāt tasmāt tataḥ kāñcanabhūṣaṇātR_3,040.010.1
haste gṛhītvā mārīcaṃ rāvaṇo vākyam abravītR_3,040.010.2
etad rāmāśramapadaṃ dṛśyate kadalīvṛtamR_3,040.011.1
kriyatāṃ tat sakhe śīghraṃ yadarthaṃ vayam āgatāḥR_3,040.011.2
sa rāvaṇavacaḥ śrutvā mārīco rākṣasas tadāR_3,040.012.1
mṛgo bhūtvāśramadvāri rāmasya vicacāra haR_3,040.012.2
maṇipravaraśṛṅgāgraḥ sitāsitamukhākṛtiḥR_3,040.013.1
raktapadmotpalamukha indranīlotpalaśravāḥR_3,040.013.2
kiṃ cid abhyunnata grīva indranīlanibhodaraḥR_3,040.014.1
madhūkanibhapārśvaś ca kañjakiñjalkasaṃnibhaḥR_3,040.014.2
vaidūryasaṃkāśakhuras tanujaṅghaḥ susaṃhataḥR_3,040.015.1
indrāyudhasavarṇena pucchenordhvaṃ virājitaḥR_3,040.015.2
manoharasnigdhavarṇo ratnair nānāvidhair vṛtaḥR_3,040.016.1
kṣaṇena rākṣaso jāto mṛgaḥ paramaśobhanaḥR_3,040.016.2
vanaṃ prajvalayan ramyaṃ rāmāśramapadaṃ ca tatR_3,040.017.1
manoharaṃ darśanīyaṃ rūpaṃ kṛtvā sa rākṣasaḥR_3,040.017.2
pralobhanārthaṃ vaidehyā nānādhātuvicitritamR_3,040.018.1
vicaran gacchate samyak śādvalāni samantataḥR_3,040.018.2
rūpyabinduśataiś citro bhūtvā ca priyadarśanaḥR_3,040.019.1
viṭapīnāṃ kisalayān bhaṅktvādan vicacāra haR_3,040.019.2
kadalīgṛhakaṃ gatvā karṇikārān itas tataḥR_3,040.020.1
samāśrayan mandagatiḥ sītāsaṃdarśanaṃ tadāR_3,040.020.2
rājīvacitrapṛṣṭhaḥ sa virarāja mahāmṛgaḥR_3,040.021.1
rāmāśramapadābhyāśe vicacāra yathāsukhamR_3,040.021.2
punar gatvā nivṛttaś ca vicacāra mṛgottamaḥR_3,040.022.1
gatvā muhūrtaṃ tvarayā punaḥ pratinivartateR_3,040.022.2
vikrīḍaṃś ca punar bhūmau punar eva niṣīdatiR_3,040.023.1
āśramadvāram āgamya mṛgayūthāni gacchatiR_3,040.023.2
mṛgayūthair anugataḥ punar eva nivartateR_3,040.024.1
sītādarśanam ākāṅkṣan rākṣaso mṛgatāṃ gataḥR_3,040.024.2
paribhramati citrāṇi maṇḍalāni viniṣpatanR_3,040.025.1
samudvīkṣya ca sarve taṃ mṛgā ye 'nye vanecarāḥR_3,040.025.2
upagamya samāghrāya vidravanti diśo daśaR_3,040.026.1
rākṣasaḥ so 'pi tān vanyān mṛgān mṛgavadhe rataḥR_3,040.026.2
pracchādanārthaṃ bhāvasya na bhakṣayati saṃspṛśanR_3,040.027.1
tasminn eva tataḥ kāle vaidehī śubhalocanāR_3,040.027.2
kusumāpacaye vyagrā pādapān atyavartataR_3,040.028.1
karṇikārān aśokāṃś ca cūṭāṃś ca madirekṣaṇāR_3,040.028.2
anarhāraṇyavāsasya sā taṃ ratnamayaṃ mṛgamR_3,040.029.1
muktāmaṇivicitrāṅgaṃ dadarśa paramāṅganāR_3,040.029.2
taṃ vai ruciradaṇtauṣṭhaṃ rūpyadhātutanūruhamR_3,040.030.1
vismayotphullanayanā sasnehaṃ samudaikṣataR_3,040.030.2
sa ca tāṃ rāmadayitāṃ paśyan māyāmayo mṛgaḥR_3,040.031.1
vicacāra tatas tatra dīpayann iva tad vanamR_3,040.031.2
adṛṣṭapūrvaṃ dṛṣṭvā taṃ nānāratnamayaṃ mṛgamR_3,040.032.1
vismayaṃ paramaṃ sītā jagāma janakātmajāR_3,040.032.2
sā taṃ saṃprekṣya suśroṇī kusumāni vicinvatīR_3,041.001.1
hemarājatavarṇābhyāṃ pārśvābhyām upaśobhitamR_3,041.001.2
prahṛṣṭā cānavadyāṅgī mṛṣṭahāṭakavarṇinīR_3,041.002.1
bhartāram api cākrandal lakṣmaṇaṃ caiva sāyudhamR_3,041.002.2
tayāhūtau naravyāghrau vaidehyā rāmalakṣmaṇauR_3,041.003.1
vīkṣamāṇau tu taṃ deśaṃ tadā dadṛśatur mṛgamR_3,041.003.2
śaṅkamānas tu taṃ dṛṣṭvā lakṣmaṇo rāmam abravītR_3,041.004.1
tam evainam ahaṃ manye mārīcaṃ rākṣasaṃ mṛgamR_3,041.004.2
caranto mṛgayāṃ hṛṣṭāḥ pāpenopādhinā vaneR_3,041.005.1
anena nihatā rāma rājānaḥ kāmarūpiṇāR_3,041.005.2
asya māyāvido māyāmṛgarūpam idaṃ kṛtamR_3,041.006.1
bhānumatpuruṣavyāghra gandharvapurasaṃnibhamR_3,041.006.2
mṛgo hy evaṃvidho ratnavicitro nāsti rāghavaR_3,041.007.1
jagatyāṃ jagatīnātha māyaiṣā hi na saṃśayaḥR_3,041.007.2
evaṃ bruvāṇaṃ kākutsthaṃ prativārya śucismitāR_3,041.008.1
uvāca sītā saṃhṛṣṭā chadmanā hṛtacetanāR_3,041.008.2
āryaputrābhirāmo 'sau mṛgo harati me manaḥR_3,041.009.1
ānayainaṃ mahābāho krīḍārthaṃ no bhaviṣyatiR_3,041.009.2
ihāśramapade 'smākaṃ bahavaḥ puṇyadarśanāḥR_3,041.010.1
mṛgāś caranti sahitāś camarāḥ sṛmarās tathāR_3,041.010.2
ṛkṣāḥ pṛṣatasaṃghāś ca vānarāḥ kiṃnarās tathāR_3,041.011.1
vicaranti mahābāho rūpaśreṣṭhā mahābalāḥR_3,041.011.2
na cāsya sadṛśo rājan dṛṣṭapūrvo mṛgaḥ purāR_3,041.012.1
tejasā kṣamayā dīptyā yathāyaṃ mṛgasattamaḥR_3,041.012.2
nānāvarṇavicitrāṅgo ratnabindusamācitaḥR_3,041.013.1
dyotayan vanam avyagraṃ śobhate śaśisaṃnibhaḥR_3,041.013.2
aho rūpam aho lakṣmīḥ svarasaṃpac ca śobhanāR_3,041.014.1
mṛgo 'dbhuto vicitro 'sau hṛdayaṃ haratīva meR_3,041.014.2
yadi grahaṇam abhyeti jīvann eva mṛgas tavaR_3,041.015.1
āścaryabhūtaṃ bhavati vismayaṃ janayiṣyatiR_3,041.015.2
samāptavanavāsānāṃ rājyasthānāṃ ca naḥ punaḥR_3,041.016.1
antaḥpuravibhūṣārtho mṛga eṣa bhaviṣyatiR_3,041.016.2
bharatasyāryaputrasya śvaśrūṇāṃ mama ca prabhoR_3,041.017.1
mṛgarūpam idaṃ divyaṃ vismayaṃ janayiṣyatiR_3,041.017.2
jīvan na yadi te 'bhyeti grahaṇaṃ mṛgasattamaḥR_3,041.018.1
ajinaṃ naraśārdūla ruciraṃ me bhaviṣyatiR_3,041.018.2
nihatasyāsya sattvasya jāmbūnadamayatvaciR_3,041.019.1
śaṣpabṛsyāṃ vinītāyām icchāmy aham upāsitumR_3,041.019.2
kāmavṛttam idaṃ raudraṃ strīṇām asadṛśaṃ matamR_3,041.020.1
vapuṣā tv asya sattvasya vismayo janito mamaR_3,041.020.2
taruṇādityavarṇena nakṣatrapathavarcasāR_3,041.021.1
babhūva rāghavasyāpi mano vismayam āgatamR_3,041.021.2
evaṃ sītāvacaḥ śrutvā dṛṣṭvā ca mṛgam adbhutamR_3,041.022.1
uvāca rāghavo hṛṣṭo bhrātaraṃ lakṣmaṇaṃ vacaḥR_3,041.022.2
paśya lakṣmaṇa vaidehyāḥ spṛhāṃ mṛgagatām imāmR_3,041.023.1
rūpaśreṣṭhatayā hy eṣa mṛgo 'dya na bhaviṣyatiR_3,041.023.2
na vane nandanoddeśe na caitrarathasaṃśrayeR_3,041.024.1
kutaḥ pṛthivyāṃ saumitre yo 'sya kaś cit samo mṛgaḥR_3,041.024.2
pratilomānulomāś ca rucirā romarājayaḥR_3,041.025.1
śobhante mṛgam āśritya citrāḥ kanakabindubhiḥR_3,041.025.2
paśyāsya jṛmbhamāṇasya dīptām agniśikhopamāmR_3,041.026.1
jihvāṃ mukhān niḥsarantīṃ meghād iva śatahradāmR_3,041.026.2
masāragalvarkamukhaḥ śaṅkhamuktānibhodaraḥR_3,041.027.1
kasya nāmānirūpyo 'sau na mano lobhayen mṛgaḥR_3,041.027.2
kasya rūpam idaṃ dṛṣṭvā jāmbūnadamayaprabhamR_3,041.028.1
nānāratnamayaṃ divyaṃ na mano vismayaṃ vrajetR_3,041.028.2
māṃsahetor api mṛgān vihārārthaṃ ca dhanvinaḥR_3,041.029.1
ghnanti lakṣmaṇa rājāno mṛgayāyāṃ mahāvaneR_3,041.029.2
dhanāni vyavasāyena vicīyante mahāvaneR_3,041.030.1
dhātavo vividhāś cāpi maṇiratnasuvarṇinaḥR_3,041.030.2
tat sāram akhilaṃ nṝṇāṃ dhanaṃ nicayavardhanamR_3,041.031.1
manasā cintitaṃ sarvaṃ yathā śukrasya lakṣmaṇaR_3,041.031.2
arthī yenārthakṛtyena saṃvrajaty avicārayanR_3,041.032.1
tam artham arthaśāstrajñaḥ prāhur arthyāś ca lakṣmaṇaR_3,041.032.2
etasya mṛgaratnasya parārdhye kāñcanatvaciR_3,041.033.1
upavekṣyati vaidehī mayā saha sumadhyamāR_3,041.033.2
na kādalī na priyakī na praveṇī na cāvikīR_3,041.034.1
bhaved etasya sadṛśī sparśaneneti me matiḥR_3,041.034.2
eṣa caiva mṛgaḥ śrīmān yaś ca divyo nabhaścaraḥR_3,041.035.1
ubhāv etau mṛgau divyau tārāmṛgamahīmṛgauR_3,041.035.2
yadi vāyaṃ tathā yan māṃ bhaved vadasi lakṣmaṇaR_3,041.036.1
māyaiṣā rākṣasasyeti kartavyo 'sya vadho mayāR_3,041.036.2
etena hi nṛśaṃsena mārīcenākṛtātmanāR_3,041.037.1
vane vicaratā pūrvaṃ hiṃsitā munipuṃgavāḥR_3,041.037.2
utthāya bahavo yena mṛgayāyāṃ janādhipāḥR_3,041.038.1
nihatāḥ parameṣvāsās tasmād vadhyas tv ayaṃ mṛgaḥR_3,041.038.2
purastād iha vātāpiḥ paribhūya tapasvinaḥR_3,041.039.1
udarastho dvijān hanti svagarbho 'śvatarīm ivaR_3,041.039.2
sa kadā cic cirāl loke āsasāda mahāmunimR_3,041.040.1
agastyaṃ tejasā yuktaṃ bhakṣyas tasya babhūva haR_3,041.040.2
samutthāne ca tad rūpaṃ kartukāmaṃ samīkṣya tamR_3,041.041.1
utsmayitvā tu bhagavān vātāpim idam abravītR_3,041.041.2
tvayāvigaṇya vātāpe paribhūtāś ca tejasāR_3,041.042.1
jīvaloke dvijaśreṣṭhās tasmād asi jarāṃ gataḥR_3,041.042.2
evaṃ tan na bhaved rakṣo vātāpir iva lakṣmaṇaR_3,041.043.1
madvidhaṃ yo 'timanyeta dharmanityaṃ jitendriyamR_3,041.043.2
bhaved dhato 'yaṃ vātāpir agastyeneva mā gatiḥR_3,041.044.1
iha tvaṃ bhava saṃnaddho yantrito rakṣa maithilīmR_3,041.044.2
asyām āyattam asmākaṃ yat kṛtyaṃ raghunandanaR_3,041.045.1
aham enaṃ vadhiṣyāmi grahīṣyāmy atha vā mṛgamR_3,041.045.2
yāvad gacchāmi saumitre mṛgam ānayituṃ drutamR_3,041.046.1
paśya lakṣmaṇa vaidehīṃ mṛgatvaci gataspṛhāmR_3,041.046.2
tvacā pradhānayā hy eṣa mṛgo 'dya na bhaviṣyatiR_3,041.047.1
apramattena te bhāvyam āśramasthena sītayāR_3,041.047.2
yāvat pṛṣatam ekena sāyakena nihanmy ahamR_3,041.048.1
hatvaitac carma ādāya śīghram eṣyāmi lakṣmaṇaR_3,041.048.2
pradakṣiṇenātibalena pakṣiṇā jaṭāyuṣā buddhimatā ca lakṣmaṇaR_3,041.049.1
bhavāpramattaḥ pratigṛhya maithilīṃ pratikṣaṇaṃ sarvata eva śaṅkitaḥR_3,041.049.2
tathā tu taṃ samādiśya bhrātaraṃ raghunandanaḥR_3,042.001.1
babandhāsiṃ mahātejā jāmbūnadamayatsarumR_3,042.001.2
tatas triviṇataṃ cāpam ādāyātmavibhūṣaṇamR_3,042.002.1
ābadhya ca kalāpau dvau jagāmodagravikramaḥR_3,042.002.2
taṃ vañcayāno rājendram āpatantaṃ nirīkṣya vaiR_3,042.003.1
babhūvāntarhitas trāsāt punaḥ saṃdarśane 'bhavatR_3,042.003.2
baddhāsir dhanur ādāya pradudrāva yato mṛgaḥR_3,042.004.1
taṃ sa paśyati rūpeṇa dyotamānam ivāgrataḥR_3,042.004.2
avekṣyāvekṣya dhāvantaṃ dhanuṣpāṇir mahāvaneR_3,042.005.1
ativṛttam iṣoḥ pātāl lobhayānaṃ kadā canaR_3,042.005.2
śaṅkitaṃ tu samudbhrāntam utpatantam ivāmbareR_3,042.006.1
daśyamānam adṛśyaṃ ca navoddeśeṣu keṣu citR_3,042.006.2
chinnābhrair iva saṃvītaṃ śāradaṃ candramaṇḍalamR_3,042.007.1
muhūrtād eva dadṛśe muhur dūrāt prakāśateR_3,042.007.2
darśanādarśanenaiva so 'pākarṣata rāghavamR_3,042.008.1
āsīt kruddhas tu kākutstho vivaśas tena mohitaḥR_3,042.008.2
athāvatasthe suśrāntaś chāyām āśritya śādvaleR_3,042.009.1
mṛgaiḥ parivṛto vanyair adūrāt pratyadṛśyataR_3,042.009.2
dṛṣṭvā rāmo mahātejās taṃ hantuṃ kṛtaniścayaḥR_3,042.010.1
saṃdhāya sudṛḍhe cāpe vikṛṣya balavad balīR_3,042.010.2
tam eva mṛgam uddiśya jvalantam iva pannagamR_3,042.011.1
mumoca jvalitaṃ dīptam astrabrahmavinirmitamR_3,042.011.2
sa bhṛśaṃ mṛgarūpasya vinirbhidya śarottamaḥR_3,042.012.1
mārīcasyaiva hṛdayaṃ vibhedāśanisaṃnibhaḥR_3,042.012.2
vyanadad bhairavaṃ nādaṃ dharaṇyām alpajīvitaḥR_3,042.013.1
mriyamāṇas tu mārīco jahau tāṃ kṛtrimāṃ tanumR_3,042.013.2
saṃprāptakālam ājñāya cakāra ca tataḥ svaramR_3,042.014.1
sadṛśaṃ rāghavasyaiva hā sīte lakṣmaṇeti caR_3,042.014.2
mṛgarūpaṃ tu tat tyaktvā rākṣasaṃ rūpam ātmanaḥR_3,042.015.1
cakre sa sumahākāyo mārīco jīvitaṃ tyajanR_3,042.015.2
tato vicitrakeyūraḥ sarvābharaṇabhūṣitaḥR_3,042.016.1
hemamālī mahādaṃṣṭro rākṣaso 'bhūc charāhataḥR_3,042.016.2
taṃ dṛṣṭvā patitaṃ bhūmau rākṣasaṃ ghoradarśanamR_3,042.017.1
jagāma manasā sītāṃ lakṣmaṇasya vacaḥ smaranR_3,042.017.2
hā sīte lakṣmaṇety evam ākruśya tu mahāsvaramR_3,042.018.1
mamāra rākṣasaḥ so 'yaṃ śrutvā sītā kathaṃ bhavetR_3,042.018.2
lakṣmaṇaś ca mahābāhuḥ kām avasthāṃ gamiṣyatiR_3,042.019.1
iti saṃcintya dharmātmā rāmo hṛṣṭatanūruhaḥR_3,042.019.2
tatra rāmaṃ bhayaṃ tīvram āviveśa viṣādajamR_3,042.020.1
rākṣasaṃ mṛgarūpaṃ taṃ hatvā śrutvā ca tat svaramR_3,042.020.2
nihatya pṛṣataṃ cānyaṃ māṃsam ādāya rāghavaḥR_3,042.021.1
tvaramāṇo janasthānaṃ sasārābhimukhas tadāR_3,042.021.2
ārtasvaraṃ tu taṃ bhartur vijñāya sadṛśaṃ vaneR_3,043.001.1
uvāca lakṣmaṇaṃ sītā gaccha jānīhi rāghavamR_3,043.001.2
na hi me jīvitaṃ sthāne hṛdayaṃ vāvatiṣṭhateR_3,043.002.1
krośataḥ paramārtasya śrutaḥ śabdo mayā bhṛśamR_3,043.002.2
ākrandamānaṃ tu vane bhrātaraṃ trātum arhasiR_3,043.003.1
taṃ kṣipram abhidhāva tvaṃ bhrātaraṃ śaraṇaiṣiṇamR_3,043.003.2
rakṣasāṃ vaśam āpannaṃ siṃhānām iva govṛṣamR_3,043.004.1
na jagāma tathoktas tu bhrātur ājñāya śāsanamR_3,043.004.2
tam uvāca tatas tatra kupitā janakātmajāR_3,043.005.1
saumitre mitrarūpeṇa bhrātus tvam asi śatruvatR_3,043.005.2
yas tvam asyām avasthāyāṃ bhrātaraṃ nābhipadyaseR_3,043.006.1
icchasi tvaṃ vinaśyantaṃ rāmaṃ lakṣmaṇa matkṛteR_3,043.006.2
vyasanaṃ te priyaṃ manye sneho bhrātari nāsti teR_3,043.007.1
tena tiṣṭhasi visrabdhas tam apaśyan mahādyutimR_3,043.007.2
kiṃ hi saṃśayam āpanne tasminn iha mayā bhavetR_3,043.008.1
kartavyam iha tiṣṭhantyā yat pradhānas tvam āgataḥR_3,043.008.2
iti bruvāṇaṃ vaidehīṃ bāṣpaśokapariplutāmR_3,043.009.1
abravīl lakṣmaṇas trastāṃ sītāṃ mṛgavadhūm ivaR_3,043.009.2
devi devamanuṣyeṣu gandharveṣu patatriṣuR_3,043.010.1
rākṣaseṣu piśāceṣu kiṃnareṣu mṛgeṣu caR_3,043.010.2
dānaveṣu ca ghoreṣu na sa vidyeta śobhaneR_3,043.011.1
yo rāmaṃ pratiyudhyeta samare vāsavopamamR_3,043.011.2
avadhyaḥ samare rāmo naivaṃ tvaṃ vaktum arhasiR_3,043.012.1
na tvām asmin vane hātum utsahe rāghavaṃ vināR_3,043.012.2
anivāryaṃ balaṃ tasya balair balavatām apiR_3,043.013.1
tribhir lokaiḥ samudyuktaiḥ seśvaraiḥ sāmarair apiR_3,043.013.2
hṛdayaṃ nirvṛtaṃ te 'stu saṃtāpas tyajyatām ayamR_3,043.014.1
āgamiṣyati te bhartā śīghraṃ hatvā mṛgottamamR_3,043.014.2
na sa tasya svaro vyaktaṃ na kaś cid api daivataḥR_3,043.015.1
gandharvanagaraprakhyā māyā sā tasya rakṣasaḥR_3,043.015.2
nyāsabhūtāsi vaidehi nyastā mayi mahātmanāR_3,043.016.1
rāmeṇa tvaṃ varārohe na tvāṃ tyaktum ihotsaheR_3,043.016.2
kṛtavairāś ca kalyāṇi vayam etair niśācaraiḥR_3,043.017.1
kharasya nidhane devi janasthānavadhaṃ pratiR_3,043.017.2
rākṣasā vidhinā vāco visṛjanti mahāvaneR_3,043.018.1
hiṃsāvihārā vaidehi na cintayitum arhasiR_3,043.018.2
lakṣmaṇenaivam uktā tu kruddhā saṃraktalocanāR_3,043.019.1
abravīt paruṣaṃ vākyaṃ lakṣmaṇaṃ satyavādinamR_3,043.019.2
anārya karuṇārambha nṛśaṃsa kulapāṃsanaR_3,043.020.1
ahaṃ tava priyaṃ manye tenaitāni prabhāṣaseR_3,043.020.2
naitac citraṃ sapatneṣu pāpaṃ lakṣmaṇa yad bhavetR_3,043.021.1
tvadvidheṣu nṛśaṃseṣu nityaṃ pracchannacāriṣuR_3,043.021.2
suduṣṭas tvaṃ vane rāmam ekam eko 'nugacchasiR_3,043.022.1
mama hetoḥ praticchannaḥ prayukto bharatena vāR_3,043.022.2
katham indīvaraśyāmaṃ rāmaṃ padmanibhekṣaṇamR_3,043.023.1
upasaṃśritya bhartāraṃ kāmayeyaṃ pṛthag janamR_3,043.023.2
samakṣaṃ tava saumitre prāṇāṃs tyakṣye na saṃśayaḥR_3,043.024.1
rāmaṃ vinā kṣaṇam api na hi jīvāmi bhūtaleR_3,043.024.2
ity uktaḥ paruṣaṃ vākyaṃ sītayā somaharṣaṇamR_3,043.025.1
abravīl lakṣmaṇaḥ sītāṃ prāñjalir vijitendriyaḥR_3,043.025.2
uttaraṃ notsahe vaktuṃ daivataṃ bhavatī mamaR_3,043.026.1
vākyam apratirūpaṃ tu na citraṃ strīṣu maithiliR_3,043.026.2
svabhāvas tv eṣa nārīṇām eṣu lokeṣu dṛśyateR_3,043.027.1
vimuktadharmāś capalās tīkṣṇā bhedakarāḥ striyaḥR_3,043.027.2
upaśṛṇvantu me sarve sākṣibhūtā vanecarāḥR_3,043.028.1
nyāyavādī yathā vākyam ukto 'haṃ paruṣaṃ tvayāR_3,043.028.2
dhik tvām adya praṇaśya tvaṃ yan mām evaṃ viśaṅkaseR_3,043.029.1
strītvād duṣṭasvabhāvena guruvākye vyavasthitamR_3,043.029.2
gamiṣye yatra kākutsthaḥ svasti te 'stu varānaneR_3,043.030.1
rakṣantu tvāṃ viśālākṣi samagrā vanadevatāḥR_3,043.030.2
nimittāni hi ghorāṇi yāni prādurbhavanti meR_3,043.031.1
api tvāṃ saha rāmeṇa paśyeyaṃ punar āgataḥR_3,043.031.2
lakṣmaṇenaivam uktā tu rudatī janakātmajāR_3,043.032.1
pratyuvāca tato vākyaṃ tīvraṃ bāṣpapariplutāR_3,043.032.2
godāvarīṃ pravekṣyāmi vinā rāmeṇa lakṣmaṇaR_3,043.033.1
ābandhiṣye 'tha vā tyakṣye viṣame deham ātmanaḥR_3,043.033.2
pibāmi vā viṣaṃ tīkṣṇaṃ pravekṣyāmi hutāśanamR_3,043.034.1
na tv ahaṃ rāghavād anyaṃ padāpi puruṣaṃ spṛśeR_3,043.034.2
iti lakṣmaṇam ākruśya sītā duḥkhasamanvitāR_3,043.035.1
pāṇibhyāṃ rudatī duḥkhād udaraṃ prajaghāna haR_3,043.035.2
tām ārtarūpāṃ vimanā rudantīṃ saumitrir ālokya viśālanetrāmR_3,043.036.1
āśvāsayām āsa na caiva bhartus taṃ bhrātaraṃ kiṃ cid uvāca sītāR_3,043.036.2
tatas tu sītām abhivādya lakṣmaṇaḥ kṛtāñjaliḥ kiṃ cid abhipraṇamyaR_3,043.037.1
avekṣamāṇo bahuśaś ca maithilīṃ jagāma rāmasya samīpam ātmavānR_3,043.037.2
tayā paruṣam uktas tu kupito rāghavānujaḥR_3,044.001.1
sa vikāṅkṣan bhṛśaṃ rāmaṃ pratasthe nacirād ivaR_3,044.001.2
tadāsādya daśagrīvaḥ kṣipram antaram āsthitaḥR_3,044.002.1
abhicakrāma vaidehīṃ parivrājakarūpadhṛkR_3,044.002.2
vāme cāṃse 'vasajyātha śubhe yaṣṭikamaṇḍalūR_3,044.003.1
parivrājakarūpeṇa vaidehīṃ samupāgamatR_3,044.003.2
tām āsasādātibalo bhrātṛbhyāṃ rahitāṃ vaneR_3,044.004.1
rahitāṃ sūryacandrābhyāṃ saṃdhyām iva mahattamaḥR_3,044.004.2
tām apaśyat tato bālāṃ rājaputrīṃ yaśasvinīmR_3,044.005.1
rohiṇīṃ śaśinā hīnāṃ grahavad bhṛśadāruṇaḥR_3,044.005.2
tam ugraṃ pāpakarmāṇaṃ janasthānaruhā drumāḥR_3,044.006.1
samīkṣya na prakampante na pravāti ca mārutaḥR_3,044.006.2
śīghrasrotāś ca taṃ dṛṣṭvā vīkṣantaṃ raktalocanamR_3,044.007.1
stimitaṃ gantum ārebhe bhayād godāvarī nadīR_3,044.007.2
rāmasya tv antaraṃ prepsur daśagrīvas tadantareR_3,044.008.1
upatasthe ca vaidehīṃ bhikṣurūpeṇa rāvaṇaḥR_3,044.008.2
abhavyo bhavyarūpeṇa bhartāram anuśocatīmR_3,044.009.1
abhyavartata vaidehīṃ citrām iva śanaiścaraḥR_3,044.009.2
sa pāpo bhavyarūpeṇa tṛṇaiḥ kūpa ivāvṛtaḥR_3,044.010.1
atiṣṭhat prekṣya vaidehīṃ rāmapatnīṃ yaśasvinīmR_3,044.010.2
śubhāṃ ruciradantauṣṭhīṃ pūrṇacandranibhānanāmR_3,044.011.1
āsīnāṃ parṇaśālāyāṃ bāṣpaśokābhipīḍitāmR_3,044.011.2
sa tāṃ padmapalāśākṣīṃ pītakauśeyavāsinīmR_3,044.012.1
abhyagacchata vaidehīṃ duṣṭacetā niśācaraḥR_3,044.012.2
sa manmathaśarāviṣṭo brahmaghoṣam udīrayanR_3,044.013.1
abravīt praśritaṃ vākyaṃ rahite rākṣasādhipaḥR_3,044.013.2
tām uttamāṃ trilokānāṃ padmahīnām iva śriyamR_3,044.014.1
vibhrājamānāṃ vapuṣā rāvaṇaḥ praśaśaṃsa haR_3,044.014.2
kā tvaṃ kāñcanavarṇābhe pītakauśeyavāsiniR_3,044.015.1
kamalānāṃ śubhāṃ mālāṃ padminīva ca bibhratīR_3,044.015.2
hrīḥ śrīḥ kīrtiḥ śubhā lakṣmīr apsarā vā śubhānaneR_3,044.016.1
bhūtir vā tvaṃ varārohe ratir vā svairacāriṇīR_3,044.016.2
samāḥ śikhariṇaḥ snigdhāḥ pāṇḍurā daśanās tavaR_3,044.017.1
viśāle vimale netre raktānte kṛṣṇatārakeR_3,044.017.2
viśālaṃ jaghanaṃ pīnam ūrū karikaropamauR_3,044.018.1
etāv upacitau vṛttau sahitau saṃpragalbhitauR_3,044.018.2
pīnonnatamukhau kāntau snigdhatālaphalopamauR_3,044.019.1
maṇipravekābharaṇau rucirau te payodharauR_3,044.019.2
cārusmite cārudati cārunetre vilāsiniR_3,044.020.1
mano harasi me rāme nadīkūlam ivāmbhasāR_3,044.020.2
karāntamitamadhyāsi sukeśī saṃhatastanīR_3,044.021.1
naiva devī na gandharvī na yakṣī na ca kiṃnarīR_3,044.021.2
naivaṃrūpā mayā nārī dṛṣṭapūrvā mahītaleR_3,044.022.1
iha vāsaś ca kāntāre cittam unmāthayanti meR_3,044.022.2
sā pratikrāma bhadraṃ te na tvaṃ vastum ihārhasiR_3,044.023.1
rākṣasānām ayaṃ vāso ghorāṇāṃ kāmarūpiṇāmR_3,044.023.2
prāsādāgryāṇi ramyāṇi nagaropavanāni caR_3,044.024.1
saṃpannāni sugandhīni yuktāny ācarituṃ tvayāR_3,044.024.2
varaṃ mālyaṃ varaṃ pānaṃ varaṃ vastraṃ ca śobhaneR_3,044.025.1
bhartāraṃ ca varaṃ manye tvadyuktam asitekṣaṇeR_3,044.025.2
kā tvaṃ bhavasi rudrāṇāṃ marutāṃ vā śucismiteR_3,044.026.1
vasūnāṃ vā varārohe devatā pratibhāsi meR_3,044.026.2
neha gacchantī gandharvā na devā na ca kiṃnarāḥR_3,044.027.1
rākṣasānām ayaṃ vāsaḥ kathaṃ nu tvam ihāgatāR_3,044.027.2
iha śākhāmṛgāḥ siṃhā dvīpivyāghramṛgās tathāR_3,044.028.1
ṛkṣās tarakṣavaḥ kaṅkāḥ kathaṃ tebhyo na bibhyaseR_3,044.028.2
madānvitānāṃ ghorāṇāṃ kuñjarāṇāṃ tarasvināmR_3,044.029.1
katham ekā mahāraṇye na bibheṣi vanānaneR_3,044.029.2
kāsi kasya kutaś ca tvaṃ kiṃnimittaṃ ca daṇḍakānR_3,044.030.1
ekā carasi kalyāṇi ghorān rākṣasasevitānR_3,044.030.2
dvijātiveṣeṇa hi taṃ dṛṣṭvā rāvaṇam āgatamR_3,044.031.1
sarvair atithisatkāraiḥ pūjayām āsa maithilīR_3,044.031.2
upānīyāsanaṃ pūrvaṃ pādyenābhinimantrya caR_3,044.032.1
abravīt siddham ity eva tadā taṃ saumyadarśanamR_3,044.032.2
dvijātiveṣeṇa samīkṣya maithilī tam āgataṃ pātrakusumbhadhāriṇamR_3,044.033.1
aśakyam uddveṣṭum upāyadarśanān nyamantrayad brāhmaṇavad yathāgatamR_3,044.033.2
iyaṃ bṛsī brāhmaṇa kāmam āsyatām idaṃ ca pādyaṃ pratigṛhyatām itiR_3,044.034.1
idaṃ ca siddhaṃ vanajātam uttamaṃ tvadartham avyagram ihopabhujyatāmR_3,044.034.2
nimantryamāṇaḥ pratipūrṇabhāṣiṇīṃ narendrapatnīṃ prasamīkṣya maithilīmR_3,044.035.1
prahasya tasyā haraṇe dhṛtaṃ manaḥ samarpayām āsa vadhāya rāvaṇaḥR_3,044.035.2
tataḥ suveṣaṃ mṛgayā gataṃ patiṃ pratīkṣamāṇā sahalakṣmaṇaṃ tadāR_3,044.036.1
nirīkṣamāṇā haritaṃ dadarśa tan mahad vanaṃ naiva tu rāmalakṣmaṇauR_3,044.036.2
rāvaṇena tu vaidehī tadā pṛṣṭā jihīrṣuṇāR_3,045.001.1
parivrājakarūpeṇa śaśaṃsātmānam ātmanāR_3,045.001.2
brāhmaṇaś cātithiś caiṣa anukto hi śapeta māmR_3,045.002.1
iti dhyātvā muhūrtaṃ tu sītā vacanam abravītR_3,045.002.2
duhitā janakasyāhaṃ maithilasya mahātmanaḥR_3,045.003.1
sītā nāmnāsmi bhadraṃ te rāmabhāryā dvijottamaR_3,045.003.2
saṃvatsaraṃ cādhyuṣitā rāghavasya niveśaneR_3,045.004.1
bhuñjānā mānuṣān bhogān sarvakāmasamṛddhinīR_3,045.004.2
tataḥ saṃvatsarād ūrdhvaṃ samamanyata me patimR_3,045.005.1
abhiṣecayituṃ rāmaṃ sameto rājamantribhiḥR_3,045.005.2
tasmin saṃbhriyamāṇe tu rāghavasyābhiṣecaneR_3,045.006.1
kaikeyī nāma bhartāraṃ mamāryā yācate varamR_3,045.006.2
mama pravrājanaṃ bhartur bharatasyābhiṣecanamR_3,045.007.1
dvāv ayācata bhartāraṃ satyasaṃdhaṃ nṛpottamamR_3,045.007.2
nādya bhokṣye na ca svapsye na pāsye 'haṃ kadā canaR_3,045.008.1
eṣa me jīvitasyānto rāmo yady abhiṣicyateR_3,045.008.2
iti bruvāṇāṃ kaikeyīṃ śvaśuro me sa mānadaḥR_3,045.009.1
ayācatārthair anvarthair na ca yācñāṃ cakāra sāR_3,045.009.2
rāmeti prathito loke guṇavān satyavāk śuciḥR_3,045.010.1
viśālākṣo mahābāhuḥ sarvabhūtahite rataḥR_3,045.010.2
abhiṣekāya tu pituḥ samīpaṃ rāmam āgatamR_3,045.011.1
kaikeyī mama bhartāram ity uvāca drutaṃ vacaḥR_3,045.011.2
tava pitrā samājñaptaṃ mamedaṃ śṛṇu rāghavaR_3,045.012.1
bharatāya pradātavyam idaṃ rājyam akaṇṭakamR_3,045.012.2
tvayā tu khalu vastavyaṃ nava varṣāṇi pañca caR_3,045.013.1
vane pravraja kākutstha pitaraṃ mocayānṛtātR_3,045.013.2
tathety uvāca tāṃ rāmaḥ kaikeyīm akutobhayaḥR_3,045.014.1
cakāra tad vacas tasyā mama bhartā dṛḍhavrataḥR_3,045.014.2
dadyān na pratigṛhṇīyāt satyabrūyān na cānṛtamR_3,045.015.1
etad brāhmaṇa rāmasya vrataṃ dhruvam anuttamamR_3,045.015.2
tasya bhrātā tu vaimātro lakṣmaṇo nāma vīryavānR_3,045.016.1
rāmasya puruṣavyāghraḥ sahāyaḥ samare 'rihāR_3,045.016.2
sa bhrātā lakṣmaṇo nāma dharmacārī dṛḍhavrataḥR_3,045.017.1
anvagacchad dhanuṣpāṇiḥ pravrajantaṃ mayā sahaR_3,045.017.2
te vayaṃ pracyutā rājyāt kaileyyās tu kṛte trayaḥR_3,045.018.1
vicarāma dvijaśreṣṭha vanaṃ gambhīram ojasāR_3,045.018.2
samāśvasa muhūrtaṃ tu śakyaṃ vastum iha tvayāR_3,045.019.1
āgamiṣyati me bhartā vanyam ādāya puṣkalamR_3,045.019.2
sa tvaṃ nāma ca gotraṃ ca kulam ācakṣva tattvataḥR_3,045.020.1
ekaś ca daṇḍakāraṇye kimarthaṃ carasi dvijaR_3,045.020.2
evaṃ bruvatyāṃ sītāyāṃ rāmapatnyāṃ mahābalaḥR_3,045.021.1
pratyuvācottaraṃ tīvraṃ rāvaṇo rākṣasādhipaḥR_3,045.021.2
yena vitrāsitā lokāḥ sadevāsurapannagāḥR_3,045.022.1
ahaṃ sa rāvaṇo nāma sīte rakṣogaṇeśvaraḥR_3,045.022.2
tvāṃ tu kāñcanavarṇābhāṃ dṛṣṭvā kauśeyavāsinīmR_3,045.023.1
ratiṃ svakeṣu dāreṣu nādhigacchāmy aninditeR_3,045.023.2
bahvīnām uttamastrīṇām āhṛtānām itas tataḥR_3,045.024.1
sarvāsām eva bhadraṃ te mamāgramahiṣī bhavaR_3,045.024.2
laṅkā nāma samudrasya madhye mama mahāpurīR_3,045.025.1
sāgareṇa parikṣiptā niviṣṭā girimūrdhaniR_3,045.025.2
tatra sīte mayā sārdhaṃ vaneṣu vicariṣyasiR_3,045.026.1
na cāsyāraṇyavāsasya spṛhayiṣyasi bhāminiR_3,045.026.2
pañcadāsyaḥ sahasrāṇi sarvābharaṇabhūṣitāḥR_3,045.027.1
sīte paricariṣyanti bhāryā bhavasi me yadiR_3,045.027.2
rāvaṇenaivam uktā tu kupitā janakātmajāR_3,045.028.1
pratyuvācānavadyāṅgī tam anādṛtya rākṣasaṃR_3,045.028.2
mahāgirim ivākampyaṃ mahendrasadṛśaṃ patimR_3,045.029.1
mahodadhim ivākṣobhyam ahaṃ rāmam anuvratāR_3,045.029.2
mahābāhuṃ mahoraskaṃ siṃhavikrāntagāminamR_3,045.030.1
nṛsiṃhaṃ siṃhasaṃkāśam ahaṃ rāmam anuvratāR_3,045.030.2
pūrṇacandrānanaṃ vīraṃ rājavatsaṃ jitendriyamR_3,045.031.1
pṛthukīrtiṃ mahābāhum ahaṃ rāmam anuvratāR_3,045.031.2
tvaṃ punar jambukaḥ siṃhīṃ mām ihecchasi durlabhāmR_3,045.032.1
nāhaṃ śakyā tvayā spraṣṭum ādityasya prabhā yathāR_3,045.032.2
pādapān kāñcanān nūnaṃ bahūn paśyasi mandabhākR_3,045.033.1
rāghavasya priyāṃ bhāryāṃ yas tvam icchasi rāvaṇaR_3,045.033.2
kṣudhitasya ca siṃhasya mṛgaśatros tarasvinaḥR_3,045.034.1
āśīviṣasya vadanād daṃṣṭrām ādātum icchasiR_3,045.034.2
mandaraṃ parvataśreṣṭhaṃ pāṇinā hartum icchasiR_3,045.035.1
kālakūṭaṃ viṣaṃ pītvā svastimān gantum icchasiR_3,045.035.2
akṣisūcyā pramṛjasi jihvayā leḍhi ca kṣuramR_3,045.036.1
rāghavasya priyāṃ bhāryām adhigantuṃ tvam icchasiR_3,045.036.2
sūryā candramasau cobhau prāṇibhyāṃ hartum icchasiR_3,045.037.1
yo rāmasya priyāṃ bhāryāṃ pradharṣayitum icchasiR_3,045.037.2
agniṃ prajvalitaṃ dṛṣṭvā vastreṇāhartum icchasiR_3,045.038.1
kalyāṇa vṛttāṃ rāmasya yo bhāryāṃ hartum icchasiR_3,045.038.2
ayomukhānāṃ śūlānām agre caritum icchasiR_3,045.039.1
rāmasya sadṛśīṃ bhāryāṃ yo 'dhigantuṃ tvam icchasiR_3,045.039.2
yad antaraṃ siṃhaśṛgālayor vane yad antaraṃ syandanikāsamudrayoḥR_3,045.040.1
surāgryasauvīrakayor yad antaraṃ tad antaraṃ dāśarathes tavaiva caR_3,045.040.2
yad antaraṃ kāñcanasīsalohayor yad antaraṃ candanavāripaṅkayoḥR_3,045.041.1
yad antaraṃ hastibiḍālayor vane tad antaraṃ daśarathes tavaiva caR_3,045.041.2
yad antaraṃ vāyasavainateyayor yad antaraṃ madgumayūrayor apiR_3,045.042.1
yad antaraṃ sārasagṛdhrayor vane tad antaraṃ dāśarathes tavaiva caR_3,045.042.2
tasmin sahasrākṣasamaprabhāve rāme sthite kārmukabāṇapāṇauR_3,045.043.1
hṛtāpi te 'haṃ na jarāṃ gamiṣye vajraṃ yathā makṣikayāvagīrṇamR_3,045.043.2
itīva tad vākyam aduṣṭabhāvā sudṛṣṭam uktvā rajanīcaraṃ tamR_3,045.044.1
gātraprakampād vyathitā babhūva vātoddhatā sā kadalīva tanvīR_3,045.044.2
tāṃ vepamānām upalakṣya sītāṃ sa rāvaṇo mṛtyusamaprabhāvaḥR_3,045.045.1
kulaṃ balaṃ nāma ca karma cātmanaḥ samācacakṣe bhayakāraṇārthamR_3,045.045.2
evaṃ bruvatyāṃ sītāyāṃ saṃrabdhaḥ paruṣākṣaramR_3,046.001.1
lalāṭe bhrukuṭīṃ kṛtvā rāvaṇaḥ pratyuvāca haR_3,046.001.2
bhrātā vaiśravaṇasyāhaṃ sāpatnyo varavarṇiniR_3,046.002.1
rāvaṇo nāma bhadraṃ te daśagrīvaḥ pratāpavānR_3,046.002.2
yasya devāḥ sagandharvāḥ piśācapatagoragāḥR_3,046.003.1
vidravanti bhayād bhītā mṛtyor iva sadā prajāḥR_3,046.003.2
yena vaiśravaṇo bhrātā vaimātraḥ kāraṇāntareR_3,046.004.1
dvandvam āsāditaḥ krodhād raṇe vikramya nirjitaḥR_3,046.004.2
madbhayārtaḥ parityajya svam adhiṣṭhānam ṛddhimatR_3,046.005.1
kailāsaṃ parvataśreṣṭham adhyāste naravāhanaḥR_3,046.005.2
yasya tat puṣpakaṃ nāma vimānaṃ kāmagaṃ śubhamR_3,046.006.1
vīryād āvarjitaṃ bhadre yena yāmi vihāyasaṃR_3,046.006.2
mama saṃjātaroṣasya mukhaṃ dṛṣṭvaiva maithiliR_3,046.007.1
vidravanti paritrastāḥ surāḥ śakrapurogamāḥR_3,046.007.2
yatra tiṣṭhāmy ahaṃ tatra māruto vāti śaṅkitaḥR_3,046.008.1
tīvrāṃśuḥ śiśirāṃśuś ca bhayāt saṃpadyate raviḥR_3,046.008.2
niṣkampapatrās taravo nadyaś ca stimitodakāḥR_3,046.009.1
bhavanti yatra yatrāhaṃ tiṣṭhāmi ca carāmi caR_3,046.009.2
mama pāre samudrasya laṅkā nāma purī śubhāR_3,046.010.1
saṃpūrṇā rākṣasair ghorair yathendrasyāmarāvatīR_3,046.010.2
prākāreṇa parikṣiptā pāṇḍureṇa virājitāR_3,046.011.1
hemakakṣyā purī ramyā vaidūryamaya toraṇāR_3,046.011.2
hastyaśvarathasaṃbhādhā tūryanādavināditāR_3,046.012.1
sarvakāmaphalair vṛkṣaiḥ saṃkulodyānaśobhitāR_3,046.012.2
tatra tvaṃ vasatī sīte rājaputri mayā sahaR_3,046.013.1
na sramiṣyasi nārīṇāṃ mānuṣīṇāṃ manasviniR_3,046.013.2
bhuñjānā mānuṣān bhogān divyāṃś ca varavarṇiniR_3,046.014.1
na smariṣyasi rāmasya mānuṣasya gatāyuṣaḥR_3,046.014.2
sthāpayitvā priyaṃ putraṃ rājñā daśarathena yaḥR_3,046.015.1
mandavīryaḥ suto jyeṣṭhas tataḥ prasthāpito vanamR_3,046.015.2
tena kiṃ bhraṣṭarājyena rāmeṇa gatacetasāR_3,046.016.1
kariṣyasi viśālākṣi tāpasena tapasvināR_3,046.016.2
sarvarākṣasabhartāraṃ kāmāt svayam ihāgatamR_3,046.017.1
na manmathaśarāviṣṭaṃ pratyākhyātuṃ tvam arhasiR_3,046.017.2
pratyākhyāya hi māṃ bhīru paritāpaṃ gamiṣyasiR_3,046.018.1
caraṇenābhihatyeva purūravasam urvaśīR_3,046.018.2
evam uktā tu vaidehī kruddhā saṃraktalocanāR_3,046.019.1
abravīt paruṣaṃ vākyaṃ rahite rākṣasādhipamR_3,046.019.2
kathaṃ vaiśravaṇaṃ devaṃ sarvabhūtanamaskṛtamR_3,046.020.1
bhrātaraṃ vyapadiśya tvam aśubhaṃ kartum icchasiR_3,046.020.2
avaśyaṃ vinaśiṣyanti sarve rāvaṇa rākṣasāḥR_3,046.021.1
yeṣāṃ tvaṃ karkaśo rājā durbuddhir ajitendriyaḥR_3,046.021.2
apahṛtya śacīṃ bhāryāṃ śakyam indrasya jīvitumR_3,046.022.1
na tu rāmasya bhāryāṃ mām apanīyāsti jīvitamR_3,046.022.2
jīvec ciraṃ vajradharasya hastāc chacīṃ pradhṛṣyāpratirūparūpāmR_3,046.023.1
na mādṛśīṃ rākṣasadharṣayitvā pītāmṛtasyāpi tavāsti mokṣaḥR_3,046.023.2
sītāyā vacanaṃ śrutvā daśagrīvaḥ pratāpavānR_3,047.001.1
haste hastaṃ samāhatya cakāra sumahad vapuḥR_3,047.001.2
sa maithilīṃ punar vākyaṃ babhāṣe ca tato bhṛśamR_3,047.002.1
nonmattayā śrutau manye mama vīryaparākramauR_3,047.002.2
udvaheyaṃ bhujābhyāṃ tu medinīm ambare sthitaḥR_3,047.003.1
āpibeyaṃ samudraṃ ca mṛtyuṃ hanyāṃ raṇe sthitaḥR_3,047.003.2
arkaṃ rundhyāṃ śarais tīkṣṇair vibhindyāṃ hi mahītalamR_3,047.004.1
kāmarūpiṇam unmatte paśya māṃ kāmadaṃ patimR_3,047.004.2
evam uktavatas tasya rāvaṇasya śikhiprabheR_3,047.005.1
kruddhasya hariparyante rakte netre babhūvatuḥR_3,047.005.2
sadyaḥ saumyaṃ parityajya bhikṣurūpaṃ sa rāvaṇaḥR_3,047.006.1
svaṃ rūpaṃ kālarūpābhaṃ bheje vaiśravaṇānujaḥR_3,047.006.2
saṃraktanayanaḥ śrīmāṃs taptakāñcanakuṇḍalaḥR_3,047.007.1
daśāsyaḥ kārmukī bāṇī babhūva kṣaṇadācaraḥR_3,047.007.2
sa parivrājakacchadma mahākāyo vihāya tatR_3,047.008.1
pratipede svakaṃ rūpaṃ rāvaṇo rākṣasādhipaḥR_3,047.008.2
saṃraktanayanaḥ krodhāj jīmūtanicayaprabhaḥR_3,047.009.1
raktāmbaradharas tasthau strīratnaṃ prekṣya maithilīmR_3,047.009.2
sa tām asitakeśāntāṃ bhāskarasya prabhām ivaR_3,047.010.1
vasanābharaṇopetāṃ maithilīṃ rāvaṇo 'bravītR_3,047.010.2
triṣu lokeṣu vikhyātaṃ yadi bhartāram icchasiR_3,047.011.1
mām āśraya varārohe tavāhaṃ sadṛśaḥ patiḥR_3,047.011.2
naiva cāhaṃ kva cid bhadre kariṣye tava vipriyamR_3,047.012.1
tyajyatāṃ mānuṣo bhāvo mayi bhāvaḥ praṇīyatāmR_3,047.012.2
rājyāc cyutam asiddhārthaṃ rāmaṃ parimitāyuṣamR_3,047.013.1
kair guṇair anuraktāsi mūḍhe paṇḍitamāniniR_3,047.013.2
yaḥ striyā vacanād rājyaṃ vihāya sasuhṛjjanamR_3,047.014.1
asmin vyālānucarite vane vasati durmatiḥR_3,047.014.2
ity uktvā maithilīṃ vākyaṃ priyārhāṃ priyavādinīmR_3,047.015.1
jagrāha rāvaṇaḥ sītāṃ budhaḥ khe rohiṇīm ivaR_3,047.015.2
vāmena sītāṃ padmākṣīṃ mūrdhajeṣu kareṇa saḥR_3,047.016.1
ūrvos tu dakṣiṇenaiva parijagrāha pāṇināR_3,047.016.2
taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujamR_3,047.017.1
prādravan mṛtyusaṃkāśaṃ bhayārtā vanadevatāḥR_3,047.017.2
sa ca māyāmayo divyaḥ kharayuktaḥ kharasvanaḥR_3,047.018.1
pratyadṛśyata hemāṅgo rāvaṇasya mahārathaḥR_3,047.018.2
tatas tāṃ paruṣair vākyair abhitarjya mahāsvanaḥR_3,047.019.1
aṅkenādāya vaidehīṃ ratham āropayat tadāR_3,047.019.2
sā gṛhītāticukrośa rāvaṇena yaśasvinīR_3,047.020.1
rāmeti sītā duḥkhārtā rāmaṃ dūragataṃ vaneR_3,047.020.2
tām akāmāṃ sa kāmārtaḥ pannagendravadhūm ivaR_3,047.021.1
viveṣṭamānām ādāya utpapāthātha rāvaṇaḥR_3,047.021.2
tataḥ sā rākṣasendreṇa hriyamāṇā vihāyasāR_3,047.022.1
bhṛśaṃ cukrośa matteva bhrāntacittā yathāturāR_3,047.022.2
hā lakṣmaṇa mahābāho gurucittaprasādakaR_3,047.023.1
hriyamāṇāṃ na jānīṣe rakṣasā kāmarūpiṇāR_3,047.023.2
jīvitaṃ sukham arthāṃś ca dharmahetoḥ parityajanR_3,047.024.1
hriyamāṇām adharmeṇa māṃ rāghava na paśyasiR_3,047.024.2
nanu nāmāvinītānāṃ vinetāsi paraṃtapaR_3,047.025.1
katham evaṃvidhaṃ pāpaṃ na tvaṃ śādhi hi rāvaṇamR_3,047.025.2
nanu sadyo 'vinītasya dṛśyate karmaṇaḥ phalamR_3,047.026.1
kālo 'py aṅgī bhavaty atra sasyānām iva paktayeR_3,047.026.2
sa karma kṛtavān etat kālopahatacetanaḥR_3,047.027.1
jīvitāntakaraṃ ghoraṃ rāmād vyasanam āpnuhiR_3,047.027.2
hantedānīṃ sakāmā tu kaikeyī bāndhavaiḥ sahaR_3,047.028.1
hriyeyaṃ dharmakāmasya dharmapatnī yaśasvinaḥR_3,047.028.2
āmantraye janasthānaṃ karṇikārāṃś ca puṣpitānR_3,047.029.1
kṣipraṃ rāmāya śaṃsadhvaṃ sītāṃ harati rāvaṇaḥR_3,047.029.2
mālyavantaṃ śikhariṇaṃ vande prasravaṇaṃ girimR_3,047.030.1
kṣipraṃ rāmāya śaṃsadhvaṃ sītāṃ harati rāvaṇaḥR_3,047.030.2
haṃsasārasasaṃghuṣṭāṃ vande godāvarīṃ nadīmR_3,047.031.1
kṣipraṃ rāmāya śaṃsadhvaṃ sītāṃ harati rāvaṇaḥR_3,047.031.2
daivatāni ca yānty asmin vane vividhapādapeR_3,047.032.1
namaskaromy ahaṃ tebhyo bhartuḥ śaṃsata māṃ hṛtāmR_3,047.032.2
yāni kāni cid apy atra sattvāni nivasanty utaR_3,047.033.1
sarvāṇi śaraṇaṃ yāmi mṛgapakṣigaṇān apiR_3,047.033.2
hriyamāṇāṃ priyāṃ bhartuḥ prāṇebhyo 'pi garīyasīmR_3,047.034.1
vivaśāpahṛtā sītā rāvaṇeneti śaṃsataR_3,047.034.2
viditvā māṃ mahābāhur amutrāpi mahābalaḥR_3,047.035.1
āneṣyati parākramya vaivasvatahṛtām apiR_3,047.035.2
rāmāya tu yathātattvaṃ jaṭāyo haraṇaṃ mamaR_3,047.036.1
lakṣmaṇāya ca tat sarvam ākhyātavyam aśeṣataḥR_3,047.036.2
taṃ śabdam avasuptasya jaṭāyur atha śuśruveR_3,048.001.1
niraikṣad rāvaṇaṃ kṣipraṃ vaidehīṃ ca dadarśa saḥR_3,048.001.2
tataḥ parvatakūṭābhas tīkṣṇatuṇḍaḥ khagottamaḥR_3,048.002.1
vanaspatigataḥ śrīmān vyājahāra śubhāṃ giramR_3,048.002.2
daśagrīvasthito dharme purāṇe satyasaṃśrayaḥR_3,048.003.1
jaṭāyur nāma nāmnāhaṃ gṛdhrarājo mahābalaḥR_3,048.003.2
rājā sarvasya lokasya mahendravaruṇopamaḥR_3,048.004.1
lokānāṃ ca hite yukto rāmo daśarathātmajaḥR_3,048.004.2
tasyaiṣā lokanāthasya dharmapatnī yaśasvinīR_3,048.005.1
sītā nāma varārohā yāṃ tvaṃ hartum ihecchasiR_3,048.005.2
rakṣaṇīyā viśeṣeṇa rājadārā mahābalaḥR_3,048.006.1
nivartaya matiṃ nīcāṃ paradārābhimarśanamR_3,048.006.2
na tat samācared dhīro yat paro 'sya vigarhayetR_3,048.007.1
yathātmanas tathānyeṣāṃ dārā rakṣyā vimarśanātR_3,048.007.2
arthaṃ vā yadi vā kāmaṃ śiṣṭāḥ śāstreṣv anāgatamR_3,048.008.1
vyavasyanty anu rājānaṃ dharmaṃ paurastyanandanaR_3,048.008.2
rājā dharmaś ca kāmaś ca dravyāṇāṃ cottamo nidhiḥR_3,048.009.1
dharmaḥ śubhaṃ vā pāpaṃ vā rājamūlaṃ pravartateR_3,048.009.2
pāpasvabhāvaś capalaḥ kathaṃ tvaṃ rakṣasāṃ varaR_3,048.010.1
aiśvaryam abhisaṃprāpto vimānam iva duṣkṛtīR_3,048.010.2
kāmasvabhāvo yo yasya na sa śakyaḥ pramārjitumR_3,048.011.1
na hi duṣṭātmanām ārya mā vasaty ālaye ciramR_3,048.011.2
viṣaye vā pure vā te yadā rāmo mahābalaḥR_3,048.012.1
nāparādhyati dharmātmā kathaṃ tasyāparādhyasiR_3,048.012.2
yadi śūrpaṇakhāhetor janasthānagataḥ kharaḥR_3,048.013.1
ativṛtto hataḥ pūrvaṃ rāmeṇākliṣṭakarmaṇāR_3,048.013.2
atra brūhi yathāsatyaṃ ko rāmasya vyatikramaḥR_3,048.014.1
yasya tvaṃ lokanāthasya hṛtvā bhāryāṃ gamiṣyasiR_3,048.014.2
kṣipraṃ visṛja vaidehīṃ mā tvā ghoreṇa cakṣuṣāR_3,048.015.1
dahed dahana bhūtena vṛtram indrāśanir yathāR_3,048.015.2
sarpam āśīviṣaṃ baddhvā vastrānte nāvabudhyaseR_3,048.016.1
grīvāyāṃ pratimuktaṃ ca kālapāśaṃ na paśyasiR_3,048.016.2
sa bhāraḥ saumya bhartavyo yo naraṃ nāvasādayetR_3,048.017.1
tad annam upabhoktavyaṃ jīryate yad anāmayamR_3,048.017.2
yat kṛtvā na bhaved dharmo na kīrtir na yaśo bhuviR_3,048.018.1
śarīrasya bhavet khedaḥ kas tat karma samācaretR_3,048.018.2
ṣaṣṭivarṣasahasrāṇi mama jātasya rāvaṇaR_3,048.019.1
pitṛpaitāmahaṃ rājyaṃ yathāvad anutiṣṭhataḥR_3,048.019.2
vṛddho 'haṃ tvaṃ yuvā dhanvī sarathaḥ kavacī śarīR_3,048.020.1
tathāpy ādāya vaidehīṃ kuśalī na gamiṣyasiR_3,048.020.2
na śaktas tvaṃ balād dhartuṃ vaidehīṃ mama paśyataḥR_3,048.021.1
hetubhir nyāyasaṃyuktair dhruvāṃ vedaśrutīm ivaR_3,048.021.2
yudhyasva yadi śūro 'si muhūrtaṃ tiṣṭha rāvaṇaR_3,048.022.1
śayiṣyase hato bhūmau yathāpūrvaṃ kharas tathāR_3,048.022.2
asakṛt saṃyuge yena nihatā daityadānavāḥR_3,048.023.1
nacirāc cīravāsās tvāṃ rāmo yudhi vadhiṣyatiR_3,048.023.2
kiṃ nu śakyaṃ mayā kartuṃ gatau dūraṃ nṛpātmajauR_3,048.024.1
kṣipraṃ tvaṃ naśyase nīca tayor bhīto na saṃśayaḥR_3,048.024.2
na hi me jīvamānasya nayiṣyasi śubhām imāmR_3,048.025.1
sītāṃ kamalapatrākṣīṃ rāmasya mahaṣīṃ priyāmR_3,048.025.2
avaśyaṃ tu mayā kāryaṃ priyaṃ tasya mahātmanaḥR_3,048.026.1
jīvitenāpi rāmasya tathā daśarathasya caR_3,048.026.2
yuddhātithyaṃ pradāsyāmi yathāprāṇaṃ niśācaraR_3,048.027.1
vṛntād iva phalaṃ tvāṃ tu pātayeyaṃ rathottamātR_3,048.027.2
ity uktasya yathānyāyaṃ rāvaṇasya jaṭāyuṣāR_3,049.001.1
kruddhasyāgninibhāḥ sarvā rejur viṃśatidṛṣṭayaḥR_3,049.001.2
saṃraktanayanaḥ kopāt taptakāñcanakuṇḍalaḥR_3,049.002.1
rākṣasendro 'bhidudrāva patagendram amarṣaṇaḥR_3,049.002.2
sa saṃprahāras tumulas tayos tasmin mahāvaneR_3,049.003.1
babhūva vātoddhatayor meghayor gagane yathāR_3,049.003.2
tad babhūvādbhutaṃ yuddhaṃ gṛdhrarākṣasayos tadāR_3,049.004.1
sapakṣayor mālyavator mahāparvatayor ivaR_3,049.004.2
tato nālīkanārācais tīkṣṇāgraiś ca vikarṇibhiḥR_3,049.005.1
abhyavarṣan mahāghorair gṛdhrarājaṃ mahābalaḥR_3,049.005.2
sa tāni śarajālāni gṛdhraḥ patraratheśvaraḥR_3,049.006.1
jaṭāyuḥ pratijagrāha rāvaṇāstrāṇi saṃyugeR_3,049.006.2
tasya tīkṣṇanakhābhyāṃ tu caraṇābhyāṃ mahābalaḥR_3,049.007.1
cakāra bahudhā gātre vraṇān patagasattamaḥR_3,049.007.2
atha krodhād daśagrīvo jagrāha daśamārgaṇānR_3,049.008.1
mṛtyudaṇḍanibhān ghorāñ śatrumardanakāṅkṣayāR_3,049.008.2
sa tair bāṇair mahāvīryaḥ pūrṇamuktair ajihmagaiḥR_3,049.009.1
bibheda niśitais tīkṣṇair gṛdhraṃ ghoraiḥ śilīmukhaiḥR_3,049.009.2
sa rākṣasarathe paśyañ jānakīṃ bāṣpalocanāmR_3,049.010.1
acintayitvā bāṇāṃs tān rākṣasaṃ samabhidravatR_3,049.010.2
tato 'sya saśaraṃ cāpaṃ muktāmaṇivibhūṣitamR_3,049.011.1
caraṇābhyāṃ mahātejā babhañja patageśvaraḥR_3,049.011.2
tac cāgnisadṛśaṃ dīptaṃ rāvaṇasya śarāvaramR_3,049.012.1
pakṣābhyāṃ ca mahātejā vyadhunot patageśvaraḥR_3,049.012.2
kāñcanoraśchadān divyān piśācavadanān kharānR_3,049.013.1
tāṃś cāsya javasaṃpannāñ jaghāna samare balīR_3,049.013.2
maṇihemavicitrāṅgaṃ babhañja ca mahārathamR_3,049.014.1
pūrṇacandrapratīkāśaṃ chatraṃ ca vyajanaiḥ sahaR_3,049.014.2
sa bhagnadhanvā viratho hatāśvo hatasārathiḥR_3,049.015.1
aṅkenādāya vaidehīṃ papāta bhuvi rāvaṇaḥR_3,049.015.2
dṛṣṭvā nipatitaṃ bhūmau rāvaṇaṃ bhagnavāhanamR_3,049.016.1
sādhu sādhv iti bhūtāni gṛdhrarājam apūjayanR_3,049.016.2
pariśrāntaṃ tu taṃ dṛṣṭvā jarayā pakṣiyūthapamR_3,049.017.1
utpapāta punar hṛṣṭo maithilīṃ gṛhya rāvaṇaḥR_3,049.017.2
taṃ prahṛṣṭaṃ nidhāyāṅke gacchantaṃ janakātmajāmR_3,049.018.1
gṛdhrarājaḥ samutpatya jaṭāyur idam abravītR_3,049.018.2
vajrasaṃsparśabāṇasya bhāryāṃ rāmasya rāvaṇaR_3,049.019.1
alpabuddhe harasy enāṃ vadhāya khalu rakṣasāmR_3,049.019.2
samitrabandhuḥ sāmātyaḥ sabalaḥ saparicchadaḥR_3,049.020.1
viṣapānaṃ pibasy etat pipāsita ivodakamR_3,049.020.2
anubandham ajānantaḥ karmaṇām avicakṣaṇāḥR_3,049.021.1
śīghram eva vinaśyanti yathā tvaṃ vinaśiṣyasiR_3,049.021.2
baddhas tvaṃ kālapāśena kva gatas tasya mokṣyaseR_3,049.022.1
vadhāya baḍiśaṃ gṛhya sāmiṣaṃ jalajo yathāR_3,049.022.2
na hi jātu durādharṣau kākutsthau tava rāvaṇaR_3,049.023.1
dharṣaṇaṃ cāśramasyāsya kṣamiṣyete tu rāghavauR_3,049.023.2
yathā tvayā kṛtaṃ karma bhīruṇā lokagarhitamR_3,049.024.1
taskarācarito mārgo naiṣa vīraniṣevitaḥR_3,049.024.2
yudhyasva yadi śūro 'si muhūrtaṃ tiṣṭha rāvaṇaR_3,049.025.1
śayiṣyase hato bhūmau yathā bhrātā kharas tathāR_3,049.025.2
paretakāle puruṣo yat karma pratipadyateR_3,049.026.1
vināśāyātmano 'dharmyaṃ pratipanno 'si karma tatR_3,049.026.2
pāpānubandho vai yasya karmaṇaḥ ko nu tat pumānR_3,049.027.1
kurvīta lokādhipatiḥ svayambhūr bhagavān apiR_3,049.027.2
evam uktvā śubhaṃ vākyaṃ jaṭāyus tasya rakṣasaḥR_3,049.028.1
nipapāta bhṛśaṃ pṛṣṭhe daśagrīvasya vīryavānR_3,049.028.2
taṃ gṛhītvā nakhais tīkṣṇair virarāda samantataḥR_3,049.029.1
adhirūḍho gajārohi yathā syād duṣṭavāraṇamR_3,049.029.2
virarāda nakhair asya tuṇḍaṃ pṛṣṭhe samarpayanR_3,049.030.1
keśāṃś cotpāṭayām āsa nakhapakṣamukhāyudhaḥR_3,049.030.2
sa tathā gṛdhrarājena kliśyamāno muhur muhuḥR_3,049.031.1
amarṣasphuritauṣṭhaḥ san prākampata sa rākṣasaḥR_3,049.031.2
saṃpariṣvajya vaidehīṃ vāmenāṅkena rāvaṇaḥR_3,049.032.1
talenābhijaghānārto jaṭāyuṃ krodhamūrchitaḥR_3,049.032.2
jaṭāyus tam atikramya tuṇḍenāsya kharādhipaḥR_3,049.033.1
vāmabāhūn daśa tadā vyapāharad ariṃdamaḥR_3,049.033.2
tataḥ kruddho daśakrīvaḥ sītām utsṛjya vīryavānR_3,049.034.1
muṣṭibhyāṃ caraṇābhyāṃ ca gṛdhrarājam apothayatR_3,049.034.2
tato muhūrtaṃ saṃgrāmo babhūvātulavīryayoḥR_3,049.035.1
rākṣasānāṃ ca mukhyasya pakṣiṇāṃ pravarasya caR_3,049.035.2
tasya vyāyacchamānasya rāmasyārthe 'tha rāvaṇaḥR_3,049.036.1
pakṣau pādau ca pārśvau ca khaḍgam uddhṛtya so 'cchinatR_3,049.036.2
sa chinnapakṣaḥ sahasā rakṣasā raudrakarmaṇāR_3,049.037.1
nipapāta hato gṛdhro dharaṇyām alpajīvitaḥR_3,049.037.2
taṃ dṛṣṭvā patitaṃ bhūmau kṣatajārdraṃ jaṭāyuṣamR_3,049.038.1
abhyadhāvata vaidehī svabandhum iva duḥkhitāR_3,049.038.2
taṃ nīlajīmūtanikāśakalpaṃ supāṇḍuroraskam udāravīryamR_3,049.039.1
dadarśa laṅkādhipatiḥ pṛthivyāṃ jaṭāyuṣaṃ śāntam ivāgnidāvamR_3,049.039.2
tatas tu taṃ patrarathaṃ mahītale nipātitaṃ rāvaṇavegamarditamR_3,049.040.1
punaḥ pariṣvajya śaśiprabhānanā ruroda sītā janakātmajā tadāR_3,049.040.2
tam alpajīvitaṃ bhūmau sphurantaṃ rākṣasādhipaḥR_3,050.001.1
dadarśa gṛdhraṃ patitaṃ samīpe rāghavāśramātR_3,050.001.2
sā tu tārādhipamukhī rāvaṇena samīkṣya tamR_3,050.002.1
gṛdhrarājaṃ vinihataṃ vilalāpa suduḥkhitāR_3,050.002.2
nimittaṃ lakṣaṇajñānaṃ śakunisvaradarśanamR_3,050.003.1
avaśyaṃ sukhaduḥkheṣu narāṇāṃ pratidṛśyateR_3,050.003.2
na nūnaṃ rāma jānāsi mahad vyasanam ātmajaḥR_3,050.004.1
dhāvanti nūnaṃ kākutstha madarthaṃ mṛgapakṣiṇaḥR_3,050.004.2
trāhi mām adya kākutstha lakṣmaṇeti varāṅganāR_3,050.005.1
susaṃtrastā samākrandac chṛṇvatāṃ tu yathāntikeR_3,050.005.2
tāṃ kliṣṭamālyābharaṇāṃ vilapantīm anāthavatR_3,050.006.1
abhyadhāvata vaidehīṃ rāvaṇo rākṣasādhipaḥR_3,050.006.2
tāṃ latām iva veṣṭantīm āliṅgantīṃ mahādrumānR_3,050.007.1
muñca muñceti bahuśaḥ pravadan rākṣasādhipaḥR_3,050.007.2
krośantīṃ rāma rāmeti rāmeṇa rahitāṃ vaneR_3,050.008.1
jīvitāntāya keśeṣu jagrāhāntakasaṃnibhaḥR_3,050.008.2
pradharṣitāyāṃ vaidehyāṃ babhūva sacarācaramR_3,050.009.1
jagat sarvam amaryādaṃ tamasāndhena saṃvṛtamR_3,050.009.2
dṛṣṭvā sītāṃ parāmṛṣṭāṃ dīnāṃ divyena cakṣuṣāR_3,050.010.1
kṛtaṃ kāryam iti śrīmān vyājahāra pitāmahaḥR_3,050.010.2
prahṛṣṭā vyathitāś cāsan sarve te paramarṣayaḥR_3,050.011.1
dṛṣṭvā sītāṃ parāmṛṣṭāṃ daṇḍakāraṇyavāsinaḥR_3,050.011.2
sa tu tāṃ rāma rāmeti rudantīṃ lakṣmaṇeti caR_3,050.012.1
jagāmākāśam ādāya rāvaṇo rākṣasādhipaḥR_3,050.012.2
taptābharaṇasarvāṅgī pītakauśeyavāsanīR_3,050.013.1
rarāja rājaputrī tu vidyut saudāmanī yathāR_3,050.013.2
uddhūtena ca vastreṇa tasyāḥ pītena rāvaṇaḥR_3,050.014.1
adhikaṃ paribabhrāja girir dīpa ivāgnināR_3,050.014.2
tasyāḥ paramakalyāṇyās tāmrāṇi surabhīṇi caR_3,050.015.1
padmapatrāṇi vaidehyā abhyakīryanta rāvaṇamR_3,050.015.2
tasyāḥ kauśeyam uddhūtam ākāśe kanakaprabhamR_3,050.016.1
babhau cādityarāgeṇa tāmram abhram ivātapeR_3,050.016.2
tasyās tad vimalaṃ vaktram ākāśe rāvaṇāṅkagamR_3,050.017.1
na rarāja vinā rāmaṃ vinālam iva paṅkajamR_3,050.017.2
sulalāṭaṃ sukeśāntaṃ padmagarbhābham avraṇamR_3,050.018.1
śuklaiḥ suvimalair dantaiḥ prabhāvadbhir alaṃkṛtamR_3,050.018.2
ruditaṃ vyapamṛṣṭāstraṃ candravat priyadarśanamR_3,050.019.1
sunāsaṃ cārutāmrauṣṭham ākāṣe hāṭakaprabhamR_3,050.019.2
rākṣasendrasamādhūtaṃ tasyās tad vacanaṃ śubhamR_3,050.020.1
śuśubhe na vinā rāmaṃ divā candra ivoditaḥR_3,050.020.2
sā hemavarṇā nīlāṅgaṃ maithilī rākṣasādhipamR_3,050.021.1
śuśubhe kāñcanī kāñcī nīlaṃ maṇim ivāśritāR_3,050.021.2
sā padmagaurī hemābhā rāvaṇaṃ janakātmajāR_3,050.022.1
vidyudghanam ivāviśya śuśubhe taptabhūṣaṇāR_3,050.022.2
tasyā bhūṣaṇaghoṣeṇa vaidehyā rākṣasādhipaḥR_3,050.023.1
babhūva vimalo nīlaḥ saghoṣa iva toyadaḥR_3,050.023.2
uttamāṅgacyutā tasyāḥ puṣpavṛṣṭiḥ samantataḥR_3,050.024.1
sītāyā hriyamāṇāyāḥ papāta dharaṇītaleR_3,050.024.2
sā tu rāvaṇavegena puṣpavṛṣṭiḥ samantataḥR_3,050.025.1
samādhūtā daśagrīvaṃ punar evābhyavartataR_3,050.025.2
abhyavartata puṣpāṇāṃ dhārā vaiśravaṇānujamR_3,050.026.1
nakṣatramālāvimalā meruṃ nagam ivottamamR_3,050.026.2
caraṇān nūpuraṃ bhraṣṭaṃ vaidehyā ratnabhūṣitamR_3,050.027.1
vidyunmaṇḍalasaṃkāśaṃ papāta madhurasvanamR_3,050.027.2
tarupravālaraktā sā nīlāṅgaṃ rākṣaseśvaramR_3,050.028.1
prāśobhayata vaidehī gajaṃ kaṣyeva kāñcanīR_3,050.028.2
tāṃ maholkām ivākāśe dīpyamānāṃ svatejasāR_3,050.029.1
jahārākāśam āviśya sītāṃ vaiśravaṇānujaḥR_3,050.029.2
tasyās tāny agnivarṇāni bhūṣaṇāni mahītaleR_3,050.030.1
saghoṣāṇy avakīryanta kṣīṇās tārā ivāmbarātR_3,050.030.2
tasyāḥ stanāntarād bhraṣṭo hāras tārādhipadyutiḥR_3,050.031.1
vaidehyā nipatan bhāti gaṅgeva gaganāc cyutāR_3,050.031.2
utpāta vātābhihatā nānādvija gaṇāyutāḥR_3,050.032.1
mā bhair iti vidhūtāgrā vyājahrur iva pādapāḥR_3,050.032.2
nalinyo dhvastakamalās trastamīnajale carāḥR_3,050.033.1
sakhīm iva gatotsāhāṃ śocantīva sma maithilīmR_3,050.033.2
samantād abhisaṃpatya siṃhavyāghramṛgadvijāḥR_3,050.034.1
anvadhāvaṃs tadā roṣāt sītācchāyānugāminaḥR_3,050.034.2
jalaprapātāsramukhāḥ śṛṅgair ucchritabāhavaḥR_3,050.035.1
sītāyāṃ hriyamāṇāyāṃ vikrośantīva parvatāḥR_3,050.035.2
hriyamāṇāṃ tu vaidehīṃ dṛṣṭvā dīno divākaraḥR_3,050.036.1
pravidhvastaprabhaḥ śrīmān āsīt pāṇḍuramaṇḍalaḥR_3,050.036.2
nāsti dharmaḥ kutaḥ satyaṃ nārjavaṃ nānṛśaṃsatāR_3,050.037.1
yatra rāmasya vaidehīṃ bhāryāṃ harati rāvaṇaḥR_3,050.037.2
iti sarvāṇi bhūtāni gaṇaśaḥ paryadevayanR_3,050.038.1
vitrastakā dīnamukhā rurudur mṛgapotakāḥR_3,050.038.2
udvīkṣyodvīkṣya nayanair āsrapātāvilekṣaṇāḥR_3,050.039.1
supravepitagātrāś ca babhūvur vanadevatāḥR_3,050.039.2
vikrośantīṃ dṛḍhaṃ sītāṃ dṛṣṭvā duḥkhaṃ tathā gatāmR_3,050.040.1
tāṃ tu lakṣmaṇa rāmeti krośantīṃ madhurasvarāmR_3,050.040.2
sa tām ākulakeśāntāṃ vipramṛṣṭaviśeṣakāmR_3,050.041.1
jahārātmavināśāya daśagrīvo manasvināmR_3,050.041.2
tatas tu sā cārudatī śucismitā vinākṛtā bandhujanena maithilīR_3,050.042.1
apaśyatī rāghavalakṣmaṇāv ubhau vivarṇavaktrā bhayabhārapīḍitāR_3,050.042.2
kham utpatantaṃ taṃ dṛṣṭvā maithilī janakātmajāR_3,051.001.1
duḥkhitā paramodvignā bhaye mahati vartinīR_3,051.001.2
roṣarodanatāmrākṣī bhīmākṣaṃ rākṣasādhipamR_3,051.002.1
rudatī karuṇaṃ sītā hriyamāṇedam abravītR_3,051.002.2
na vyapatrapase nīca karmaṇānena rāvaṇaR_3,051.003.1
jñātvā virahitāṃ yo māṃ corayitvā palāyaseR_3,051.003.2
mamāpavāhito bhartā mṛgarūpeṇa māyayāR_3,051.004.1
yo hi mām udyatas trātuṃ so 'py ayaṃ vinipātitaḥR_3,051.004.2
paramaṃ khalu te vīryaṃ dṛśyate rākṣasādhamaR_3,051.005.1
viśrāvya nāmadheyaṃ hi yuddhe nāsti jitā tvayāR_3,051.005.2
īdṛśaṃ garhitaṃ karma kathaṃ kṛtvā na lajjaseR_3,051.006.1
striyāś ca haraṇaṃ nīca rahite ca parasya caR_3,051.006.2
kathayiṣyanti lokeṣu puruṣāḥ karma kutsitamR_3,051.007.1
sunṛśaṃsam adharmiṣṭhaṃ tava śauṇḍīryamāninaḥR_3,051.007.2
dhik te śauryaṃ ca sattvaṃ ca yat tvayā kathitaṃ tadāR_3,051.008.1
kulākrośakaraṃ loke dhik te cāritram īdṛśamR_3,051.008.2
kiṃ śakyaṃ kartum evaṃ hi yaj javenaiva dhāvasiR_3,051.009.1
muhūrtam api tiṣṭhasva na jīvan pratiyāsyasiR_3,051.009.2
na hi cakṣuḥpathaṃ prāpya tayoḥ pārthivaputrayoḥR_3,051.010.1
sasainyo 'pi samartaḥs tvaṃ muhūrtam api jīvitumR_3,051.010.2
na tvaṃ tayoḥ śarasparśaṃ soḍhuṃ śaktaḥ kathaṃ canaR_3,051.011.1
vane prajvalitasyeva sparśam agner vihaṃgamaḥR_3,051.011.2
matpradharṣaṇaruṣṭo hi bhrātrā saha patir mamaR_3,051.012.1
vidhāsyati vināśāya tvaṃ māṃ yadi na muñcasiR_3,051.012.2
yena tvaṃ vyavasāyena balān māṃ hartum icchasiR_3,051.013.1
vyavasāyaḥ sa te nīca bhaviṣyati nirarthakaḥR_3,051.013.2
na hy ahaṃ tam apaśyantī bhartāraṃ vibudhopamamR_3,051.014.1
utsahe śatruvaśagā prāṇān dhārayituṃ ciramR_3,051.014.2
na nūnaṃ cātmanaḥ śreyaḥ pathyaṃ vā samavekṣaseR_3,051.015.1
mṛtyukāle yathā martyo viparītāni sevateR_3,051.015.2
mumūrṣūṇāṃ hi sarveṣāṃ yat pathyaṃ tan na rocateR_3,051.016.1
paśyāmīva hi kaṇṭhe tvāṃ kālapāśāvapāśitamR_3,051.016.2
yathā cāsmin bhayasthāne na bibheṣe daśānanaR_3,051.017.1
vyaktaṃ hiraṇmayān hi tvaṃ saṃpaśyasi mahīruhānR_3,051.017.2
nadīṃ vairataṇīṃ ghorāṃ rudhiraughanivāhinīmR_3,051.018.1
khaḍgapatravanaṃ caiva bhīmaṃ paśyasi rāvaṇaR_3,051.018.2
taptakāñcanapuṣpāṃ ca vaidūryapravaracchadāmR_3,051.019.1
drakṣyase śālmalīṃ tīkṣṇām āyasaiḥ kaṇṭakaiś citāmR_3,051.019.2
na hi tvam īdṛśaṃ kṛtvā tasyālīkaṃ mahātmanaḥR_3,051.020.1
dhārituṃ śakṣyasi ciraṃ viṣaṃ pītveva nirghṛṇaḥR_3,051.020.2
baddhas tvaṃ kālapāśena durnivāreṇa rāvaṇaR_3,051.021.1
kva gato lapsyase śarma bhartur mama mahātmanaḥR_3,051.021.2
nimeṣāntaramātreṇa vinā bhrātaram āhaveR_3,051.022.1
rākṣasā nihatā yena sahasrāṇi caturdaśaR_3,051.022.2
sa kathaṃ rāghavo vīraḥ sarvāstrakuśalo balīR_3,051.023.1
na tvāṃ hanyāc charais tīkṣṇair iṣṭabhāryāpahāriṇamR_3,051.023.2
etac cānyac ca paruṣaṃ vaidehī rāvaṇāṅkagāR_3,051.024.1
bhayaśokasamāviṣṭā karuṇaṃ vilalāpa haR_3,051.024.2
tathā bhṛśārtāṃ bahu caiva bhāṣiṇīṃ vilalāpa pūrvaṃ karuṇaṃ ca bhāminīmR_3,051.025.1
jahāra pāpas taruṇīṃ viveṣṭatīṃ nṛpātmajām āgatagātravepathumR_3,051.025.2
hriyamāṇā tu vaidehī kaṃ cin nātham apaśyatīR_3,052.001.1
dadarśa giriśṛṅgasthān pañcavānarapuṃgavānR_3,052.001.2
uttarīyaṃ varārohā śubhāny ābharaṇāni caR_3,052.002.1
mumoca yadi rāmāya śaṃseyur iti maithilīR_3,052.002.2
vastram utsṛjya tan madhye vinikṣiptaṃ sabhūṣaṇamR_3,052.003.1
saṃbhramāt tu daśagrīvas tat karma na ca buddhivānR_3,052.003.2
piṅgākṣās tāṃ viśālākṣīṃ netrair animiṣair ivaR_3,052.004.1
vikrośantīṃ tadā sītāṃ dadṛśur vānararṣabhāḥR_3,052.004.2
sa ca pampām atikramya laṅkām abhimukhaḥ purīmR_3,052.005.1
jagāma rudatīṃ gṛhya maithilīṃ rākṣaseśvaraḥR_3,052.005.2
tāṃ jahāra susaṃhṛṣṭo rāvaṇo mṛtyum ātmanaḥR_3,052.006.1
utsaṅgenaiva bhujagīṃ tīkṣṇadaṃṣṭrāṃ mahāviṣāmR_3,052.006.2
vanāni saritaḥ śailān sarāṃsi ca vihāyasāR_3,052.007.1
sa kṣipraṃ samatīyāya śaraś cāpād iva cyutaḥR_3,052.007.2
timinakraniketaṃ tu varuṇālayam akṣayamR_3,052.008.1
saritāṃ śaraṇaṃ gatvā samatīyāya sāgaramR_3,052.008.2
saṃbhramāt parivṛttormī ruddhamīnamahoragaḥR_3,052.009.1
vaidehyāṃ hriyamāṇāyāṃ babhūva varuṇālayaḥR_3,052.009.2
antarikṣagatā vācaḥ sasṛjuś cāraṇās tadāR_3,052.010.1
etad anto daśagrīva iti siddhās tadābruvanR_3,052.010.2
sa tu sītāṃ viveṣṭantīm aṅkenādāya rāvaṇaḥR_3,052.011.1
praviveśa purīṃ laṅkāṃ rūpiṇīṃ mṛtyum ātmanaḥR_3,052.011.2
so 'bhigamya purīṃ laṅkāṃ suvibhaktamahāpathāmR_3,052.012.1
saṃrūḍhakakṣyā bahulaṃ svam antaḥpuram āviśatR_3,052.012.2
tatra tām asitāpāṅgīṃ śokamohaparāyaṇāmR_3,052.013.1
nidadhe rāvaṇaḥ sītāṃ mayo māyām ivāsurīmR_3,052.013.2
abravīc ca daśagrīvaḥ piśācīr ghoradarśanāḥR_3,052.014.1
yathā naināṃ pumān strī vā sītāṃ paśyaty asaṃmataḥR_3,052.014.2
muktāmaṇisuvarṇāni vastrāṇy ābharaṇāni caR_3,052.015.1
yad yad icchet tad evāsyā deyaṃ macchandato yathāR_3,052.015.2
yā ca vakṣyati vaidehīṃ vacanaṃ kiṃ cid apriyamR_3,052.016.1
ajñānād yadi vā jñānān na tasyā jīvitaṃ priyamR_3,052.016.2
niṣkramyāntaḥpurāt tasmāt kiṃ kṛtyam iti cintayanR_3,052.017.1
dadarśāṣṭau mahāvīryān rākṣasān piśitāśanānR_3,052.017.2
sa tān dṛṣṭvā mahāvīryo varadānena mohitaḥR_3,052.018.1
uvācaitān idaṃ vākyaṃ praśasya balavīryataḥR_3,052.018.2
nānāpraharaṇāḥ kṣipram ito gacchata satvarāḥR_3,052.019.1
janasthānaṃ hatasthānaṃ bhūtapūrvaṃ kharālayamR_3,052.019.2
tatroṣyatāṃ janasthāne śūnye nihatarākṣaseR_3,052.020.1
pauruṣaṃ balam āśritya trāsam utsṛjya dūrataḥR_3,052.020.2
balaṃ hi sumahad yan me janasthāne niveśitamR_3,052.021.1
sadūṣaṇakharaṃ yuddhe hataṃ tad rāmasāyakaiḥR_3,052.021.2
tataḥ krodho mamāpūrvo dhairyasyopari vardhateR_3,052.022.1
vairaṃ ca sumahaj jātaṃ rāmaṃ prati sudāruṇamR_3,052.022.2
niryātayitum icchāmi tac ca vairam ahaṃ ripoḥR_3,052.023.1
na hi lapsyāmy ahaṃ nidrām ahatvā saṃyuge ripumR_3,052.023.2
taṃ tv idānīm ahaṃ hatvā kharadūṣaṇaghātinamR_3,052.024.1
rāmaṃ śarmopalapsyāmi dhanaṃ labdhveva nirdhanaḥR_3,052.024.2
janasthāne vasadbhis tu bhavadbhī rāmam āśritāR_3,052.025.1
pravṛttir upanetavyā kiṃ karotīti tattvataḥR_3,052.025.2
apramādāc ca gantavyaṃ sarvair eva niśācaraiḥR_3,052.026.1
kartavyaś ca sadā yatno rāghavasya vadhaṃ pratiR_3,052.026.2
yuṣmākaṃ hi balajño 'haṃ bahuśo raṇamūrdhaniR_3,052.027.1
ataś cāsmiñ janasthāne mayā yūyaṃ niyojitāḥR_3,052.027.2
tataḥ priyaṃ vākyam upetya rākṣasā mahārtham aṣṭāv abhivādya rāvaṇamR_3,052.028.1
vihāya laṅkāṃ sahitāḥ pratasthire yato janasthānam alakṣyadarśanāḥR_3,052.028.2
tatas tu sītām upalabhya rāvaṇaḥ susaṃprahṛṣṭaḥ parigṛhya maithilīmR_3,052.029.1
prasajya rāmeṇa ca vairam uttamaṃ babhūva mohān muditaḥ sa rākṣasaḥR_3,052.029.2
saṃdiśya rākṣasān ghorān rāvaṇo 'ṣṭau mahābalānR_3,053.001.1
ātmānaṃ buddhivaiklavyāt kṛtakṛtyam amanyataR_3,053.001.2
sa cintayāno vaidehīṃ kāmabāṇasamarpitaḥR_3,053.002.1
praviveśa gṛhaṃ ramyaṃ sītāṃ draṣṭum abhitvaranR_3,053.002.2
sa praviśya tu tadveśma rāvaṇo rākṣasādhipaḥR_3,053.003.1
apaśyad rākṣasīmadhye sītāṃ śokaparāyaṇamR_3,053.003.2
aśrupūrṇamukhīṃ dīnāṃ śokabhārāvapīḍitāmR_3,053.004.1
vāyuvegair ivākrāntāṃ majjantīṃ nāvam arṇaveR_3,053.004.2
mṛgayūthaparibhraṣṭāṃ mṛgīṃ śvabhir ivāvṛtāmR_3,053.005.1
adhomukhamukhīṃ dīnām abhyetya ca niśācaraḥR_3,053.005.2
tāṃ tu śokavaśāṃ dīnām avaśāṃ rākṣasādhipaḥR_3,053.006.1
sa balād darśayām āsa gṛhaṃ devagṛhopamamR_3,053.006.2
harmyaprāsādasaṃbadhaṃ strīsahasraniṣevitamR_3,053.007.1
nānāpakṣigaṇair juṣṭaṃ nānāratnasamanvitamR_3,053.007.2
kāñcanais tāpanīyaiś ca sphāṭikai rājatais tathāR_3,053.008.1
vajravaidūryacitraiś ca stambhair dṛṣṭimanoharaiḥR_3,053.008.2
divyadundubhinirhrādaṃ taptakāñcanatoraṇamR_3,053.009.1
sopānaṃ kāñcanaṃ citram āruroha tayā sahaR_3,053.009.2
dāntakā rājatāś caiva gavākṣāḥ priyadarśanāḥR_3,053.010.1
hemajālāvṛtāś cāsaṃs tatra prāsādapaṅktayaḥR_3,053.010.2
sudhāmaṇivicitrāṇi bhūmibhāgāni sarvaśaḥR_3,053.011.1
daśagrīvaḥ svabhavane prādarśayata maithilīmR_3,053.011.2
dīrghikāḥ puṣkariṇyaś ca nānāpuṣpasamāvṛtāḥR_3,053.012.1
rāvaṇo darśayām āsa sītāṃ śokaparāyaṇāmR_3,053.012.2
darśayitvā tu vaidehīṃ kṛtsnaṃ tad bhavanottamamR_3,053.013.1
uvāca vākyaṃ pāpātmā rāvaṇo janakātmajāmR_3,053.013.2
daśarākṣasakoṭyaś ca dvāviṃśatir athāparāḥR_3,053.014.1
varjayitvā jarā vṛddhān bālāṃś ca rajanīcarānR_3,053.014.2
teṣāṃ prabhur ahaṃ sīte sarveṣāṃ bhīmakarmaṇāmR_3,053.015.1
sahasram ekam ekasya mama kāryapuraḥsaramR_3,053.015.2
yad idaṃ rājyatantraṃ me tvayi sarvaṃ pratiṣṭhitamR_3,053.016.1
jīvitaṃ ca viśālākṣi tvaṃ me prāṇair garīyasīR_3,053.016.2
bahūnāṃ strīsahasrāṇāṃ mama yo 'sau parigrahaḥR_3,053.017.1
tāsāṃ tvam īśvarī sīte mama bhāryā bhava priyeR_3,053.017.2
sādhu kiṃ te 'nyayā buddhyā rocayasva vaco mamaR_3,053.018.1
bhajasva mābhitaptasya prasādaṃ kartum arhasiR_3,053.018.2
parikṣiptā samudreṇa laṅkeyaṃ śatayojanāR_3,053.019.1
neyaṃ dharṣayituṃ śakyā sendrair api surāsuraiḥR_3,053.019.2
na deveṣu na yakṣeṣu na gandharveṣu narṣiṣuR_3,053.020.1
ahaṃ paśyāmi lokeṣu yo me vīryasamo bhavetR_3,053.020.2
rājyabhraṣṭena dīnena tāpasena gatāyuṣāR_3,053.021.1
kiṃ kariṣyasi rāmeṇa mānuṣeṇālpatejasāR_3,053.021.2
bhajasva sīte mām eva bhartāhaṃ sadṛśas tavaR_3,053.022.1
yauvanaṃ hy adhruvaṃ bhīru ramasveha mayā sahaR_3,053.022.2
darśane mā kṛthā buddhiṃ rāghavasya varānaneR_3,053.023.1
kāsya śaktir ihāgantum api sīte manorathaiḥR_3,053.023.2
na śakyo vāyur ākāśe pāśair baddhaṃ mahājavaḥR_3,053.024.1
dīpyamānasya vāpy agner grahītuṃ vimalāṃ śikhāmR_3,053.024.2
trayāṇām api lokānāṃ na taṃ paśyāmi śobhaneR_3,053.025.1
vikrameṇa nayed yas tvāṃ madbāhuparipālitāmR_3,053.025.2
laṅkāyāṃ sumahad rājyam idaṃ tvam anupālayaR_3,053.026.1
abhiṣekodakaklinnā tuṣṭā ca ramayasva māmR_3,053.026.2
duṣkṛtaṃ yat purā karma vanavāsena tad gatamR_3,053.027.1
yaś ca te sukṛto dharmas tasyeha phalam āpnuhiR_3,053.027.2
iha sarvāṇi mālyāni divyagandhāni maithiliR_3,053.028.1
bhūṣaṇāni ca mukhyāni tāni seva mayā sahaR_3,053.028.2
puṣpakaṃ nāma suśroṇi bhrātur vaiśravaṇasya meR_3,053.029.1
vimānaṃ ramaṇīyaṃ ca tad vimānaṃ manojavamR_3,053.029.2
tatra sīte mayā sārdhaṃ viharasva yathāsukhamR_3,053.030.1
vadanaṃ padmasaṃkāśaṃ vimalaṃ cārudarśanamR_3,053.030.2
śokārtaṃ tu varārohe na bhrājati varānaneR_3,053.031.1
alaṃ vrīḍena vaidehi dharmalopa kṛtena teR_3,053.031.2
ārṣo 'yaṃ daivaniṣyando yas tvām abhigamiṣyatiR_3,053.032.1
etau pādau mayā snigdhau śirobhiḥ paripīḍitauR_3,053.032.2
prasādaṃ kuru me kṣipraṃ vaśyo dāso 'ham asmi teR_3,053.033.1
nemāḥ śūnyā mayā vācaḥ śuṣyamāṇena bhāṣitāḥR_3,053.033.2
na cāpi rāvaṇaḥ kāṃ cin mūrdhnā strīṃ praṇameta haR_3,053.034.1
evam uktvā daśagrīvo maithilīṃ janakātmajāmR_3,053.034.2
R_3,053.034R_3,053.035.1
kṛtāntavaśam āpanno mameyam iti manyateR_3,053.035.2
sā tathoktā tu vaidehī nirbhayā śokakarṣitāR_3,054.001.1
tṛṇam antarataḥ kṛtvā rāvaṇaṃ pratyabhāṣataR_3,054.001.2
rājā daśaratho nāma dharmasetur ivācalaḥR_3,054.002.1
satyasandhaḥ parijñāto yasya putraḥ sa rāghavaḥR_3,054.002.2
rāmo nāma sa dharmātmā triṣu lokeṣu viśrutaḥR_3,054.003.1
dīrghabāhur viśālākṣo daivataṃ sa patir mamaR_3,054.003.2
ikṣvākūṇāṃ kule jātaḥ siṃhaskandho mahādyutiḥR_3,054.004.1
lakṣmaṇena saha bhrātrā yas te prāṇāṃ hariṣyatiR_3,054.004.2
pratyakṣaṃ yady ahaṃ tasya tvayā syāṃ dharṣitā balātR_3,054.005.1
śayitā tvaṃ hataḥ saṃkhye janasthāne yathā kharaḥR_3,054.005.2
ya ete rākṣasāḥ proktā ghorarūpā mahābalāḥR_3,054.006.1
rāghave nirviṣāḥ sarve suparṇe pannagā yathāR_3,054.006.2
tasya jyāvipramuktās te śarāḥ kāñcanabhūṣaṇāḥR_3,054.007.1
śarīraṃ vidhamiṣyanti gaṅgākūlam ivormayaḥR_3,054.007.2
asurair vā surair vā tvaṃ yady avadho 'si rāvaṇaR_3,054.008.1
utpādya sumahad vairaṃ jīvaṃs tasya na mokṣyaseR_3,054.008.2
sa te jīvitaśeṣasya rāghavo 'ntakaro balīR_3,054.009.1
paśor yūpagatasyeva jīvitaṃ tava durlabhamR_3,054.009.2
yadi paśyet sa rāmas tvāṃ roṣadīptena cakṣuṣāR_3,054.010.1
rakṣas tvam adya nirdagdho gaccheḥ sadyaḥ parābhavamR_3,054.010.2
yaś candraṃ nabhaso bhūmau pātayen nāśayeta vāR_3,054.011.1
sāgaraṃ śoṣayed vāpi sa sītāṃ mocayed ihaR_3,054.011.2
gatāyus tvaṃ gataśrīko gatasattvo gatendriyaḥR_3,054.012.1
laṅkā vaidhavyasaṃyuktā tvatkṛtena bhaviṣyatiR_3,054.012.2
na te pāpam idaṃ karma sukhodarkaṃ bhaviṣyatiR_3,054.013.1
yāhaṃ nītā vinā bhāvaṃ patipārśvāt tvayā vanātR_3,054.013.2
sa hi daivatasaṃyukto mama bhartā mahādyutiḥR_3,054.014.1
nirbhayo vīryam āśritya śūnye vasati daṇḍakeR_3,054.014.2
sa te darpaṃ balaṃ vīryam utsekaṃ ca tathāvidhamR_3,054.015.1
apaneṣyati gātrebhyaḥ śaravarṣeṇa saṃyugeR_3,054.015.2
yadā vināśo bhūtānāṃ dṛśyate kālacoditaḥR_3,054.016.1
tadā kārye pramādyanti narāḥ kālavaśaṃ gatāḥR_3,054.016.2
māṃ pradhṛṣya sa te kālaḥ prāpto 'yaṃ rakṣasādhamaR_3,054.017.1
ātmano rākṣasānāṃ ca vadhāyāntaḥpurasya caR_3,054.017.2
na śakyā yajñamadhyasthā vediḥ srugbhāṇḍa maṇḍitāR_3,054.018.1
dvijātimantrasaṃpūtā caṇḍālenāvamarditumR_3,054.018.2
nedaṃ śarīraṃ rakṣyaṃ me jīvitaṃ vāpi rākṣasaR_3,054.019.1
na hi śakṣyāmy upakrośaṃ pṛthivyāṃ dātum ātmanaḥR_3,054.019.2
evam uktvā tu vaidehī kroddhāt suparuṣaṃ vacaḥR_3,054.020.1
rāvaṇaṃ maithilī tatra punar novāca kiṃ canaR_3,054.020.2
sītāyā vacanaṃ śrutvā paruṣaṃ romaharṣaṇamR_3,054.021.1
pratyuvāca tataḥ sītāṃ bhayasaṃdarśanaṃ vacaḥR_3,054.021.2
kālenānena nābhyeṣi yadi māṃ cāruhāsiniR_3,054.022.1
tatas tvāṃ prātarāśārthaṃ sūdāś chetsyanti leśaśaḥR_3,054.022.2
ity uktvā paruṣaṃ vākyaṃ rāvaṇaḥ śatrurāvaṇaḥR_3,054.023.1
rākṣasīś ca tataḥ kruddha idaṃ vacanam abravītR_3,054.023.2
śīghram evaṃ hi rākṣasyo vikṛtā ghoradarśanāḥR_3,054.024.1
darpam asyā vineṣyantu māṃsaśoṇitabhojanāḥR_3,054.024.2
vacanād eva tās tasya vikṛtā ghoradarśanāḥR_3,054.025.1
kṛtaprāñjalayo bhūtvā maithilīṃ paryavārayanR_3,054.025.2
sa tāḥ provāca rājā tu rāvaṇo ghoradarśanaḥR_3,054.026.1
pracālya caraṇotkarṣair dārayann iva medinīmR_3,054.026.2
aśokavanikāmadhye maithilī nīyatām itiR_3,054.027.1
tatreyaṃ rakṣyatāṃ gūḍham uṣmābhiḥ parivāritāR_3,054.027.2
tatraināṃ tarjanair ghoraiḥ punaḥ sāntvaiś ca maithilīmR_3,054.028.1
ānayadhvaṃ vaśaṃ sarvā vanyāṃ gajavadhūm ivaR_3,054.028.2
iti pratisamādiṣṭā rākṣasyo rāvaṇena tāḥR_3,054.029.1
aśokavanikāṃ jagmur maithilīṃ parigṛhya tāmR_3,054.029.2
sarvakāmaphalair vṛkṣair nānāpuṣpaphalair vṛtāmR_3,054.030.1
sarvakālamadaiś cāpi dvijaiḥ samupasevitāmR_3,054.030.2
sā tu śokaparītāṅgī maithilī janakātmajāR_3,054.031.1
rākṣasī vaśam āpannā vyāghrīṇāṃ hariṇī yathāR_3,054.031.2
na vindate tatra tu śarma maithilī virūpanetrābhir atīva tarjitāR_3,054.032.1
patiṃ smarantī dayitaṃ ca devaraṃ vicetanābhūd bhayaśokapīḍitāR_3,054.032.2
rākṣasaṃ mṛgarūpeṇa carantaṃ kāmarūpiṇamR_3,055.001.1
nihatya rāmo mārīcaṃ tūrṇaṃ pathi nyavartataR_3,055.001.2
tasya saṃtvaramāṇasya draṣṭukāmasya maithilīmR_3,055.002.1
krūrasvaro 'tha gomāyur vinanādāsya pṛṣṭhataḥR_3,055.002.2
sa tasya svaram ājñāya dāruṇaṃ romaharṣaṇamR_3,055.003.1
cintayām āsa gomāyoḥ svareṇa pariśaṅkitaḥR_3,055.003.2
aśubhaṃ bata manye 'haṃ gomāyur vāśyate yathāR_3,055.004.1
svasti syād api vaidehyā rākṣasair bhakṣaṇaṃ vināR_3,055.004.2
mārīcena tu vijñāya svaram ālakṣya māmakamR_3,055.005.1
vikruṣṭaṃ mṛgarūpeṇa lakṣmaṇaḥ śṛṇuyād yadiR_3,055.005.2
sa saumitriḥ svaraṃ śrutvā tāṃ ca hitvātha maithilīmR_3,055.006.1
tayaiva prahitaḥ kṣipraṃ matsakāśam ihaiṣyatiR_3,055.006.2
rākṣasaiḥ sahitair nūnaṃ sītāyā īpsito vadhaḥR_3,055.007.1
kāñcanaś ca mṛgo bhūtvā vyapanīyāśramāt tu māmR_3,055.007.2
dūraṃ nītvā tu mārīco rākṣaso 'bhūc charāhataḥR_3,055.008.1
hā lakṣmaṇa hato 'smīti yad vākyaṃ vyajahāra haR_3,055.008.2
janasthānanimittaṃ hi kṛtavairo 'smi rākṣasaiḥR_3,055.009.1
nimittāni ca ghorāṇi dṛśyante 'dya bahūni caR_3,055.009.2
ātmanaś cāpanayanaṃ mṛgarūpeṇa rakṣasāR_3,055.010.1
ājagāma janasthānaṃ rāghavaḥ pariśaṅkitaḥR_3,055.010.2
taṃ dīnamānasaṃ dīnam āsedur mṛgapakṣiṇaḥR_3,055.011.1
savyaṃ kṛtvā mahātmānaṃ ghorāṃś ca sasṛjuḥ svarānR_3,055.011.2
tāni dṛṣṭvā nimittāni mahāghorāṇi rāghavaḥR_3,055.012.1
tato lakṣaṇam āyāntaṃ dadarśa vigataprabhamR_3,055.012.2
tato 'vidūre rāmeṇa samīyāya sa lakṣmaṇaḥR_3,055.013.1
viṣaṇṇaḥ sa viṣaṇṇena duḥkhito duḥkhabhāgināR_3,055.013.2
saṃjagarhe 'tha taṃ bhrātā jeṣṭho lakṣmaṇam āgatamR_3,055.014.1
vihāya sītāṃ vijane vane rākṣasaseviteR_3,055.014.2
gṛhītvā ca karaṃ savyaṃ lakṣmaṇaṃ raghunandanaḥR_3,055.015.1
uvāca madhurodarkam idaṃ paruṣam ārtavatR_3,055.015.2
aho lakṣmaṇa garhyaṃ te kṛtaṃ yat tvaṃ vihāya tāmR_3,055.016.1
sītām ihāgataḥ saumya kaccit svasti bhaved itiR_3,055.016.2
na me 'sti saṃśayo vīra sarvathā janakātmajāR_3,055.017.1
vinaṣṭā bhakṣitā vāpa rākṣasair vanacāribhiḥR_3,055.017.2
aśubhāny eva bhūyiṣṭhaṃ yathā prādurbhavanti meR_3,055.018.1
api lakṣmaṇa sītāyāḥ sāmagryaṃ prāpnuyāvaheR_3,055.018.2
idaṃ hi rakṣomṛgasaṃnikāśaṃ pralobhya māṃ dūram anuprayātamR_3,055.019.1
hataṃ kathaṃ cin mahatā śrameṇa sa rākṣaso 'bhūn mriyamāṇa evaR_3,055.019.2
manaś ca me dīnam ihāprahṛṣṭaṃ cakṣuś ca savyaṃ kurute vikāramR_3,055.020.1
asaṃśayaṃ lakṣmaṇa nāsti sītā hṛtā mṛtā vā pathi vartate vāR_3,055.020.2
sa dṛṣṭvā lakṣmaṇaṃ dīnaṃ śūnye daśarathātmajaḥR_3,056.001.1
paryapṛcchata dharmātmā vaidehīm āgataṃ vināR_3,056.001.2
prasthitaṃ daṇḍakāraṇyaṃ yā mām anujagāma haR_3,056.002.1
kva sā lakṣmaṇa vaidehī yāṃ hitvā tvam ihāgataḥR_3,056.002.2
rājyabhraṣṭasya dīnasya daṇḍakān paridhāvataḥR_3,056.003.1
kva sā duḥkhasahāyā me vaidehī tanumadhyamāR_3,056.003.2
yāṃ vinā notsahe vīra muhūrtam api jīvitumR_3,056.004.1
kva sā prāṇasahāyā me sītā surasutopamāR_3,056.004.2
patitvam amarāṇāṃ vā pṛthivyāś cāpi lakṣmaṇaR_3,056.005.1
vinā tāṃ tapanīyābhāṃ neccheyaṃ janakātmajāmR_3,056.005.2
kaccij jīvati vaidehī prāṇaiḥ priyatarā mamaR_3,056.006.1
kaccit pravrājanaṃ saumya na me mithyā bhaviṣyatiR_3,056.006.2
sītānimittaṃ saumitre mṛte mayi gate tvayiR_3,056.007.1
kaccit sakāmā sukhitā kaikeyī sā bhaviṣyatiR_3,056.007.2
saputrarājyāṃ siddhārthāṃ mṛtaputrā tapasvinīR_3,056.008.1
upasthāsyati kausalyā kaccin saumya na kaikayīmR_3,056.008.2
yadi jīvati vaidehī gamiṣyāmy āśramaṃ punaḥR_3,056.009.1
suvṛttā yadi vṛttā sā prāṇāṃs tyakṣyāmi lakṣmaṇaR_3,056.009.2
yadi mām āśramagataṃ vaidehī nābhibhāṣateR_3,056.010.1
punaḥ prahasitā sītā vinaśiṣyāmi lakṣmaṇaR_3,056.010.2
brūhi lakṣmaṇa vaidehī yadi jīvati vā na vāR_3,056.011.1
tvayi pramatte rakṣobhir bhakṣitā vā tapasvinīR_3,056.011.2
sukumārī ca bālā ca nityaṃ cāduḥkhadarśinīR_3,056.012.1
madviyogena vaidehī vyaktaṃ śocati durmanāḥR_3,056.012.2
sarvathā rakṣasā tena jihmena sudurātmanāR_3,056.013.1
vadatā lakṣmaṇety uccais tavāpi janitaṃ bhayamR_3,056.013.2
śrutaś ca śaṅke vaidehyā sa svaraḥ sadṛśo mamaR_3,056.014.1
trastayā preṣitas tvaṃ ca draṣṭuṃ māṃ śīghram āgataḥR_3,056.014.2
sarvathā tu kṛtaṃ kaṣṭaṃ sītām utsṛjatā vaneR_3,056.015.1
pratikartuṃ nṛśaṃsānāṃ rakṣasāṃ dattam antaramR_3,056.015.2
duḥkhitāḥ kharaghātena rākṣasāḥ piśitāśanāḥR_3,056.016.1
taiḥ sītā nihatā ghorair bhaviṣyati na saṃśayaḥR_3,056.016.2
aho 'smi vyasane magnaḥ sarvathā ripunāśanaR_3,056.017.1
kiṃ tv idānīṃ kariṣyāmi śaṅke prāptavyam īdṛśamR_3,056.017.2
iti sītāṃ varārohāṃ cintayann eva rāghavaḥR_3,056.018.1
ājagāma janasthānaṃ tvarayā sahalakṣmaṇaḥR_3,056.018.2
vigarhamāṇo 'nujam ārtarūpaṃ kṣudhā śramāc caiva pipāsayā caR_3,056.019.1
viniḥśvasañ śuṣkamukho viṣaṇṇaḥ pratiśrayaṃ prāpya samīkṣya śūnyamR_3,056.019.2
svam āśramaṃ saṃpravigāhya vīro vihāradeśān anusṛtya kāṃś citR_3,056.020.1
etat tad ity eva nivāsabhūmau prahṛṣṭaromā vyathito babhūvaR_3,056.020.2
athāśramād upāvṛttam antarā raghunandanaḥR_3,057.001.1
paripapraccha saumitriṃ rāmo duḥkhārditaḥ punaḥR_3,057.001.2
tam uvāca kimarthaṃ tvam āgato 'pāsya maithilīmR_3,057.002.1
yadā sā tava viśvāsād vane viharitā mayāR_3,057.002.2
dṛṣṭvaivābhyāgataṃ tvāṃ me maithilīṃ tyajya lakṣmaṇaR_3,057.003.1
śaṅkamānaṃ mahat pāpaṃ yat satyaṃ vyathitaṃ manaḥR_3,057.003.2
sphurate nayanaṃ savyaṃ bāhuś ca hṛdayaṃ ca meR_3,057.004.1
dṛṣṭvā lakṣmaṇa dūre tvāṃ sītāvirahitaṃ pathiR_3,057.004.2
evam uktas tu saumitrir lakṣmaṇaḥ śubhalakṣaṇaḥR_3,057.005.1
bhūyo duḥkhasamāviṣṭo duḥkhitaṃ rāmam abravītR_3,057.005.2
na svayaṃ kāmakāreṇa tāṃ tyaktvāham ihāgataḥR_3,057.006.1
pracoditas tayaivograis tvatsakāśam ihāgataḥR_3,057.006.2
āryeṇeva parikruṣṭaṃ hā sīte lakṣmaṇeti caR_3,057.007.1
paritrāhīti yad vākyaṃ maithilyās tac chrutiṃ gatamR_3,057.007.2
sā tam ārtasvaraṃ śrutvā tava snehena maithilīR_3,057.008.1
gaccha gaccheti mām āha rudantī bhayavihvalāR_3,057.008.2
pracodyamānena mayā gaccheti bahuśas tayāR_3,057.009.1
pratyuktā maithilī vākyam idaṃ tvatpratyayānvitamR_3,057.009.2
na tat paśyāmy ahaṃ rakṣo yad asya bhayam āvahetR_3,057.010.1
nirvṛtā bhava nāsty etat kenāpy evam udāhṛtamR_3,057.010.2
vigarhitaṃ ca nīcaṃ ca katham āryo 'bhidhāsyatiR_3,057.011.1
trāhīti vacanaṃ sīte yas trāyet tridaśān apiR_3,057.011.2
visvaraṃ vyāhṛtaṃ vākyaṃ lakṣmaṇa trāhi mām itiR_3,057.012.1
na bhavatyā vyathā kāryā kunārījanasevitāR_3,057.012.2
na cāsti triṣu lokeṣu pumān yo rāghavaṃ raṇeR_3,057.013.1
jāto vā jāyamāno vā saṃyuge yaḥ parājayetR_3,057.013.2
evam uktā tu vaidehī parimohitacetanāR_3,057.014.1
uvācāśrūṇi muñcantī dāruṇaṃ mām idaṃ vacaḥR_3,057.014.2
bhāvo mayi tavātyarthaṃ pāpa eva niveśitaḥR_3,057.015.1
vinaṣṭe bhrātari prāpte na ca tvaṃ mām avāpsyasiR_3,057.015.2
saṃketād bharatena tvaṃ rāmaṃ samanugacchasiR_3,057.016.1
krośantaṃ hi yathātyarthaṃ nainam abhyavapadyaseR_3,057.016.2
ripuḥ pracchannacārī tvaṃ madartham anugacchasiR_3,057.017.1
rāghavasyāntaraprepsus tathainaṃ nābhipadyaseR_3,057.017.2
evam ukto hi vaidehyā saṃrabdho raktalocanaḥR_3,057.018.1
krodhāt prasphuramāṇauṣṭha āśramād abhinirgataḥR_3,057.018.2
evaṃ bruvāṇaṃ saumitriṃ rāmaḥ saṃtāpamohitaḥR_3,057.019.1
abravīd duṣkṛtaṃ saumya tāṃ vinā yat tvam āgataḥR_3,057.019.2
jānann api samarthaṃ māṃ rakṣasāṃ vinivāraṇeR_3,057.020.1
anena krodhavākyena maithilyā niḥsṛto bhavānR_3,057.020.2
na hi te parituṣyāmi tyaktvā yad yāsi maithilīmR_3,057.021.1
kruddhāyāḥ paruṣaṃ śrutvā striyā yat tvam ihāgataḥR_3,057.021.2
sarvathā tv apanītaṃ te sītayā yat pracoditaḥR_3,057.022.1
krodhasya vaśam āgamya nākaroḥ śāsanaṃ mamaR_3,057.022.2
asau hi rākṣasaḥ śete śareṇābhihato mayāR_3,057.023.1
mṛgarūpeṇa yenāham āśramād apavāditaḥR_3,057.023.2
vikṛṣya cāpaṃ paridhāya sāyakaṃ salīla bāṇena ca tāḍito mayāR_3,057.024.1
mārgīṃ tanuṃ tyajya ca viklavasvaro babhūva keyūradharaḥ sa rākṣasaḥR_3,057.024.2
śarāhatenaiva tadārtayā girā svaraṃ mamālambya sudūrasaṃśravamR_3,057.025.1
udāhṛtaṃ tad vacanaṃ sudāruṇaṃ tvam āgato yena vihāya maithilīmR_3,057.025.2
bhṛśam āvrajamānasya tasyādhovāmalocanamR_3,058.001.1
prāsphurac cāskhalad rāmo vepathuś cāsya jāyateR_3,058.001.2
upālakṣya nimittāni so 'śubhāni muhur muhuḥR_3,058.002.1
api kṣemaṃ tu sītāyā iti vai vyājahāra haR_3,058.002.2
tvaramāṇo jagāmātha sītādarśanalālasaḥR_3,058.003.1
śūnyam āvasathaṃ dṛṣṭvā babhūvodvignamānasaḥR_3,058.003.2
udbhramann iva vegena vikṣipan raghunandanaḥR_3,058.004.1
tatra tatroṭajasthānam abhivīkṣya samantataḥR_3,058.004.2
dadarśa parṇaśālāṃ ca rahitāṃ sītayā tadāR_3,058.005.1
śriyā virahitāṃ dhvastāṃ hemante padminīm ivaR_3,058.005.2
rudantam iva vṛkṣaiś ca mlānapuṣpamṛgadvijamR_3,058.006.1
śriyā vihīnaṃ vidhvastaṃ saṃtyaktavanadaivatamR_3,058.006.2
viprakīrṇājinakuśaṃ vipraviddhabṛsīkaṭamR_3,058.007.1
dṛṣṭvā śūnyoṭajasthānaṃ vilalāpa punaḥ punaḥR_3,058.007.2
hṛtā mṛtā vā naṣṭā vā bhakṣitā vā bhaviṣyatiR_3,058.008.1
nilīnāpy atha vā bhīrur atha vā vanam āśritāR_3,058.008.2
gatā vicetuṃ puṣpāṇi phalāny api ca vā punaḥR_3,058.009.1
atha vā padminīṃ yātā jalārthaṃ vā nadīṃ gatāR_3,058.009.2
yatnān mṛgayamāṇas tu nāsasāda vane priyāmR_3,058.010.1
śokaraktekṣaṇaḥ śokād unmatta iva lakṣyateR_3,058.010.2
vṛkṣād vṛkṣaṃ pradhāvan sa girīṃś cāpi nadīn nadīmR_3,058.011.1
babhūva vilapan rāmaḥ śokapaṅkārṇavaplutaḥR_3,058.011.2
asti kaccit tvayā dṛṣṭā sā kadambapriyā priyāR_3,058.012.1
kadamba yadi jānīṣe śaṃsa sītāṃ śubhānanāmR_3,058.012.2
snigdhapallavasaṃkāśāṃ pītakauśeyavāsinīmR_3,058.013.1
śaṃsasva yadi vā dṛṣṭā bilva bilvopamastanīR_3,058.013.2
atha vārjuna śaṃsa tvaṃ priyāṃ tām arjunapriyāmR_3,058.014.1
janakasya sutā bhīrur yadi jīvati vā na vāR_3,058.014.2
kakubhaḥ kakubhoruṃ tāṃ vyaktaṃ jānāti maithilīmR_3,058.015.1
latāpallavapuṣpāḍhyo bhāti hy eṣa vanaspatiḥR_3,058.015.2
bhramarair upagītaś ca yathā drumavaro hy ayamR_3,058.016.1
eṣa vyaktaṃ vijānāti tilakas tilakapriyāmR_3,058.016.2
aśokaśokāpanuda śokopahatacetasaṃR_3,058.017.1
tvannāmānaṃ kuru kṣipraṃ priyāsaṃdarśanena māmR_3,058.017.2
yadi tāla tvayā dṛṣṭā pakvatālaphalastanīR_3,058.018.1
kathayasva varārohāṃ kāruṣyaṃ yadi te mayiR_3,058.018.2
yadi dṛṣṭā tvayā sītā jambujāmbūnadaprabhāR_3,058.019.1
priyāṃ yadi vijānīṣe niḥśaṅkaṃ kathayasva meR_3,058.019.2
atha vā mṛgaśāvākṣīṃ mṛga jānāsi maithilīmR_3,058.020.1
mṛgaviprekṣaṇī kāntā mṛgībhiḥ sahitā bhavetR_3,058.020.2
gaja sā gajanāsorur yadi dṛṣṭā tvayā bhavetR_3,058.021.1
tāṃ manye viditāṃ tubhyam ākhyāhi varavāraṇaR_3,058.021.2
śārdūla yadi sā dṛṣṭā priyā candranibhānanāR_3,058.022.1
maithilī mama visrabdhaḥ kathayasva na te bhayamR_3,058.022.2
kiṃ dhāvasi priye nūnaṃ dṛṣṭāsi kamalekṣaṇeR_3,058.023.1
vṛkṣeṇācchādya cātmānaṃ kiṃ māṃ na pratibhāṣaseR_3,058.023.2
tiṣṭha tiṣṭha varārohe na te 'sti karuṇā mayiR_3,058.024.1
nātyarthaṃ hāsyaśīlāsi kimarthaṃ mām upekṣaseR_3,058.024.2
pītakauśeyakenāsi sūcitā varavarṇiniR_3,058.025.1
dhāvanty api mayā dṛṣṭā tiṣṭha yady asti sauhṛdamR_3,058.025.2
naiva sā nūnam atha vā hiṃsitā cāruhāsinīR_3,058.026.1
kṛcchraṃ prāptaṃ hi māṃ nūnaṃ yathopekṣitum arhatiR_3,058.026.2
vyaktaṃ sā bhakṣitā bālā rākṣasaiḥ piśitāśanaiḥR_3,058.027.1
vibhajyāṅgāni sarvāṇi mayā virahitā priyāR_3,058.027.2
nūnaṃ tac chubhadantauṣṭhaṃ mukhaṃ niṣprabhatāṃ gatamR_3,058.028.1
sā hi campakavarṇābhā grīvā graiveya śobhitāR_3,058.028.2
komalā vilapantyās tu kāntāyā bhakṣitā śubhāR_3,058.029.1
nūnaṃ vikṣipyamāṇau tau bāhū pallavakomalauR_3,058.029.2
bhakṣitau vepamānāgrau sahastābharaṇāṅgadauR_3,058.030.1
mayā virahitā bālā rakṣasāṃ bhakṣaṇāya vaiR_3,058.030.2
sārtheneva parityaktā bhakṣitā bahubāndhavāR_3,058.031.1
hā lakṣmaṇa mahābāho paśyasi tvaṃ priyāṃ kva citR_3,058.031.2
hā priye kva gatā bhadre hā sīteti punaḥ punaḥR_3,058.032.1
ity evaṃ vilapan rāmaḥ paridhāvan vanād vanamR_3,058.032.2
kva cid udbhramate vegāt kva cid vibhramate balātR_3,058.033.1
kva cin matta ivābhāti kāntān veṣaṇatatparaḥR_3,058.033.2
sa vanāni nadīḥ śailān giriprasravaṇāni caR_3,058.034.1
kānanāni ca vegena bhramaty aparisaṃsthitaḥR_3,058.034.2
tathā sa gatvā vipulaṃ mahad vanaṃ parītya sarvaṃ tv atha maithilīṃ pratiR_3,058.035.1
aniṣṭhitāśaḥ sa cakāra mārgaṇe punaḥ priyāyāḥ paramaṃ pariśramamR_3,058.035.2
dṛṣṭāśramapadaṃ śūnyaṃ rāmo daśarathātmajaḥR_3,059.001.1
rahitāṃ parṇaśālāṃ ca vidhvastāny āsanāni caR_3,059.001.2
adṛṣṭvā tatra vaidehīṃ saṃnirīkṣya ca sarvaśaḥR_3,059.002.1
uvāca rāmaḥ prākruśya pragṛhya rucirau bhujauR_3,059.002.2
kva nu lakṣmaṇa vaidehī kaṃ vā deśam ito gatāR_3,059.003.1
kenāhṛtā vā saumitre bhakṣitā kena vā priyāR_3,059.003.2
vṛṣkeṇāvārya yadi māṃ sīte hasitum icchasiR_3,059.004.1
alaṃ te hasitenādya māṃ bhajasva suduḥkhitamR_3,059.004.2
yaiḥ saha krīḍase sīte viśvastair mṛgapotakaiḥR_3,059.005.1
ete hīnās tvayā saumye dhyāyanty asrāvilekṣaṇāḥR_3,059.005.2
mṛtaṃ śokena mahatā sītāharaṇajena māmR_3,059.006.1
paraloke mahārājo nūnaṃ drakṣyati me pitāR_3,059.006.2
kathaṃ pratijñāṃ saṃśrutya mayā tvam abhiyojitaḥR_3,059.007.1
apūrayitvā taṃ kālaṃ matsakāśam ihāgataḥR_3,059.007.2
kāmavṛttam anāryaṃ māṃ mṛṣāvādinam eva caR_3,059.008.1
dhik tvām iti pare loke vyaktaṃ vakṣyati me pitāR_3,059.008.2
vivaśaṃ śokasaṃtaptaṃ dīnaṃ bhagnamanorathamR_3,059.009.1
mām ihotsṛjya karuṇaṃ kīrtir naram ivānṛjumR_3,059.009.2
kva gacchasi varārohe mām utsṛjya sumadhyameR_3,059.010.1
tvayā virahitaś cāhaṃ mokṣye jīvitam ātmanaḥR_3,059.010.2
itīva vilapan rāmaḥ sītādarśanalālasaḥR_3,059.011.1
na dadarśa suduḥkhārto rāghavo janakātmajāmR_3,059.011.2
paṅkam āsādya vipulaṃ sīdantam iva kuñjaramR_3,059.012.1
lakṣmaṇo rāmam atyartham uvāca hitakāmyayāR_3,059.012.2
mā viṣādaṃ mahābāho kuru yatnaṃ mayā sahaR_3,059.013.1
idaṃ ca hi vanaṃ śūra bahukandaraśobhitamR_3,059.013.2
priyakānanasaṃcārā vanonmattā ca maithilīR_3,059.014.1
sā vanaṃ vā praviṣṭā syān nalinīṃ vā supuṣpitāmR_3,059.014.2
vitrāsayitukāmā vā līnā syāt kānane kva citR_3,059.015.1
jijñāsamānā vaidehī tvāṃ māṃ ca puruṣarṣabhaR_3,059.015.2
vanaṃ sarvaṃ vicinuvo yatra sā janakātmajāR_3,059.016.1
manyase yadi kākutstha mā sma śoke manaḥ kṛthāḥR_3,059.016.2
saha saumitriṇā rāmo vicetum upacakrameR_3,059.017.1
tau vanāni girīṃś caiva saritaś ca sarāṃsi caR_3,059.017.2
nikhilena vicinvantau sītāṃ daśarathātmajauR_3,059.018.1
tasya śailasya sānūni guhāś ca śikharāṇi caR_3,059.018.2
nikhilena vicinvantau naiva tām abhijagmatuḥR_3,059.019.1
vicitya sarvataḥ śailaṃ rāmo lakṣmaṇam abravītR_3,059.019.2
neha paśyāmi saumitre vaidehīṃ parvate śubheR_3,059.020.1
tato duḥkhābhisaṃtapto lakṣmaṇo vākyam abravītR_3,059.020.2
vicaran daṇḍakāraṇyaṃ bhrātaraṃ dīptatejasaṃR_3,059.021.1
prāpsyasi tvaṃ mahāprājña maithilīṃ janakātmajāmR_3,059.021.2
yathā viṣṇur mahābāhur baliṃ baddhvā mahīm imāmR_3,059.022.1
evam uktas tu vīreṇa lakṣmaṇena sa rāghavaḥR_3,059.022.2
uvāca dīnayā vācā duḥkhābhihatacetanaḥR_3,059.023.1
vanaṃ sarvaṃ suvicitaṃ padminyaḥ phullapaṅkajāḥR_3,059.023.2
giriś cāyaṃ mahāprājña bahukandaranirjharaḥR_3,059.024.1
na hi paśyāmi vaidehīṃ prāṇebhyo 'pi garīyasīmR_3,059.024.2
evaṃ sa vilapan rāmaḥ sītāharaṇakarśitaḥR_3,059.025.1
dīnaḥ śokasamāviṣṭo muhūrtaṃ vihvalo 'bhavatR_3,059.025.2
sa vihvalitasarvāṅgo gatabuddhir vicetanaḥR_3,059.026.1
viṣasādāturo dīno niḥśvasyāśītam āyatamR_3,059.026.2
bahuśaḥ sa tu niḥśvasya rāmo rājīvalocanaḥR_3,059.027.1
hā priyeti vicukrośa bahuśo bāṣpagadgadaḥR_3,059.027.2
taṃ sāntvayām āsa tato lakṣmaṇaḥ priyabāndhavaḥR_3,059.028.1
bahuprakāraṃ dharmajñaḥ praśritaḥ praśritāñjaliḥR_3,059.028.2
anādṛtya tu tad vākyaṃ lakṣmaṇauṣṭhapuṭacyutamR_3,059.029.1
apaśyaṃs tāṃ priyāṃ sītāṃ prākrośat sa punaḥ punaḥR_3,059.029.2
śīghraṃ lakṣmaṇa jānīhi gatvā godāvarīṃ nadīmR_3,060.001.1
api godāvarīṃ sītā padmāny ānayituṃ gatāR_3,060.001.2
evam uktas tu rāmeṇa lakṣmaṇaḥ punar eva hiR_3,060.002.1
nadīṃ godāvarīṃ ramyāṃ jagāma laghuvikramaḥR_3,060.002.2
tāṃ lakṣmaṇas tīrthavatīṃ vicitvā rāmam abravītR_3,060.003.1
naināṃ paśyāmi tīrtheṣu krośato na śṛṇoti meR_3,060.003.2
kaṃ nu sā deśam āpannā vaidehī kleśanāśinīR_3,060.004.1
na hi taṃ vedmi vai rāma yatra sā tanumadhyamāR_3,060.004.2
lakṣmaṇasya vacaḥ śrutvā dīnaḥ saṃtāpa mohitaḥR_3,060.005.1
rāmaḥ samabhicakrāma svayaṃ godāvarīṃ nadīmR_3,060.005.2
R_3,060.005R_3,060.006.1
sa tām upasthito rāmaḥ kva sītety evam abravītR_3,060.006.2
bhūtāni rākṣasendreṇa vadhārheṇa hṛtām apiR_3,060.007.1
na tāṃ śaśaṃsū rāmāya tathā godāvarī nadīR_3,060.007.2
tataḥ pracoditā bhūtaiḥ śaṃsāsmai tāṃ priyām itiR_3,060.008.1
na ca sābhyavadat sītāṃ pṛṣṭā rāmeṇa śocitāR_3,060.008.2
rāvaṇasya ca tad rūpaṃ karmāṇi ca durātmanaḥR_3,060.009.1
dhyātvā bhayāt tu vaidehīṃ sā nadī na śaśaṃsa tāmR_3,060.009.2
nirāśas tu tayā nadyā sītāyā darśane kṛtaḥR_3,060.010.1
uvāca rāmaḥ saumitriṃ sītādarśanakarśitaḥR_3,060.010.2
kiṃ nu lakṣmaṇa vakṣyāmi sametya janakaṃ vacaḥR_3,060.011.1
mātaraṃ caiva vaidehyā vinā tām aham apriyamR_3,060.011.2
yā me rājyavihīnasya vane vanyena jīvataḥR_3,060.012.1
sarvaṃ vyapanayac chokaṃ vaidehī kva nu sā gatāR_3,060.012.2
jñātipakṣavihīnasya rājaputrīm apaśyataḥR_3,060.013.1
manye dīrghā bhaviṣyanti rātrayo mama jāgrataḥR_3,060.013.2
godāvarīṃ janasthānam imaṃ prasravaṇaṃ girimR_3,060.014.1
sarvāṇy anucariṣyāmi yadi sītā hi dṛśyateR_3,060.014.2
evaṃ saṃbhāṣamāṇau tāv anyonyaṃ bhrātarāv ubhauR_3,060.015.1
vasuṃdharāyāṃ patitaṃ puṣpamārgam apaśyatāmR_3,060.015.2
tāṃ puṣpavṛṣṭiṃ patitāṃ dṛṣṭvā rāmo mahītaleR_3,060.016.1
uvāca lakṣmaṇaṃ vīro duḥkhito duḥkhitaṃ vacaḥR_3,060.016.2
abhijānāmi puṣpāṇi tānīmāmīha lakṣmaṇaR_3,060.017.1
apinaddhāni vaidehyā mayā dattāni kānaneR_3,060.017.2
evam uktvā mahābāhur lakṣmaṇaṃ puruṣarṣabhamR_3,060.018.1
kruddho 'bravīd giriṃ tatra siṃhaḥ kṣudramṛgaṃ yathāR_3,060.018.2
tāṃ hemavarṇāṃ hemābhāṃ sītāṃ darśaya parvataR_3,060.019.1
yāvat sānūni sarvāṇi na te vidhvaṃsayāmy ahamR_3,060.019.2
mama bāṇāgninirdagdho bhasmībhūto bhaviṣyasiR_3,060.020.1
asevyaḥ satataṃ caiva nistṛṇadrumapallavaḥR_3,060.020.2
imāṃ vā saritaṃ cādya śoṣayiṣyāmi lakṣmaṇaR_3,060.021.1
yadi nākhyāti me sītām adya candranibhānanāmR_3,060.021.2
evaṃ sa ruṣito rāmo didhakṣann iva cakṣuṣāR_3,060.022.1
dadarśa bhūmau niṣkrāntaṃ rākṣasasya padaṃ mahatR_3,060.022.2
sa samīkṣya parikrāntaṃ sītāyā rākṣasasya caR_3,060.023.1
saṃbhrāntahṛdayo rāmaḥ śaśaṃsa bhrātaraṃ priyamR_3,060.023.2
paśya lakṣmaṇa vaidehyāḥ śīrṇāḥ kanakabindavaḥR_3,060.024.1
bhūṣaṇānāṃ hi saumitre mālyāni vividhāni caR_3,060.024.2
taptabindunikāśaiś ca citraiḥ kṣatajabindubhiḥR_3,060.025.1
āvṛtaṃ paśya saumitre sarvato dharaṇītalamR_3,060.025.2
manye lakṣmaṇa vaidehī rākṣasaiḥ kāmarūpibhiḥR_3,060.026.1
bhittvā bhittvā vibhaktā vā bhakṣitā vā bhaviṣyatiR_3,060.026.2
tasya nimittaṃ vaidehyā dvayor vivadamānayoḥR_3,060.027.1
babhūva yuddhaṃ saumitre ghoraṃ rākṣasayor ihaR_3,060.027.2
muktāmaṇicitaṃ cedaṃ tapanīyavibhūṣitamR_3,060.028.1
dharaṇyāṃ patitaṃ saumya kasya bhagnaṃ mahad dhanuḥR_3,060.028.2
taruṇādityasaṃkāśaṃ vaidūryagulikācitamR_3,060.029.1
viśīrṇaṃ patitaṃ bhūmau kavacaṃ kasya kāñcanamR_3,060.029.2
chatraṃ śataśalākaṃ ca divyamālyopaśobhitamR_3,060.030.1
bhagnadaṇḍam idaṃ kasya bhūmau saumya nipātitamR_3,060.030.2
kāñcanoraśchadāś ceme piśācavadanāḥ kharāḥR_3,060.031.1
bhīmarūpā mahākāyāḥ kasya vā nihatā raṇeR_3,060.031.2
dīptapāvakasaṃkāśo dyutimān samaradhvajaḥR_3,060.032.1
apaviddhaś ca bhagnaś ca kasya sāṃgrāmiko rathaḥR_3,060.032.2
rathākṣamātrā viśikhās tapanīyavibhūṣaṇāḥR_3,060.033.1
kasyeme 'bhihatā bāṇāḥ prakīrṇā ghorakarmaṇaḥR_3,060.033.2
vairaṃ śataguṇaṃ paśya mamedaṃ jīvitāntakamR_3,060.034.1
sughorahṛdayaiḥ saumya rākṣasaiḥ kāmarūpibhiḥR_3,060.034.2
hṛtā mṛtā vā sītā hi bhakṣitā vā tapasvinīR_3,060.035.1
na dharmas trāyate sītāṃ hriyamāṇāṃ mahāvaneR_3,060.035.2
bhakṣitāyāṃ hi vaidehyāṃ hṛtāyām api lakṣmaṇaR_3,060.036.1
ke hi loke priyaṃ kartuṃ śaktāḥ saumya mameśvarāḥR_3,060.036.2
kartāram api lokānāṃ śūraṃ karuṇavedinamR_3,060.037.1
ajñānād avamanyeran sarvabhūtāni lakṣmaṇaR_3,060.037.2
mṛduṃ lokahite yuktaṃ dāntaṃ karuṇavedinamR_3,060.038.1
nirvīrya iti manyante nūnaṃ māṃ tridaśeśvarāḥR_3,060.038.2
adyaiva sarvabhūtānāṃ rakṣasām abhavāya caR_3,060.039.1
saṃhṛtyaiva śaśijyotsnāṃ mahān sūrya ivoditaḥR_3,060.039.2
naiva yakṣā na gandharvā na piśācā na rākṣasāḥR_3,060.040.1
kiṃnarā vā manuṣyā vā sukhaṃ prāpsyanti lakṣmaṇaR_3,060.040.2
mamāstrabāṇasaṃpūrṇam ākāśaṃ paśya lakṣmaṇaR_3,060.041.1
niḥsaṃpātaṃ kariṣyāmi hy adya trailokyacāriṇāmR_3,060.041.2
saṃniruddhagrahagaṇam āvāritaniśākaramR_3,060.042.1
vipranaṣṭānalamarudbhāskaradyutisaṃvṛtamR_3,060.042.2
vinirmathitaśailāgraṃ śuṣyamāṇajalāśayamR_3,060.043.1
dhvastadrumalatāgulmaṃ vipraṇāśitasāgaramR_3,060.043.2
na tāṃ kuśalinīṃ sītāṃ pradāsyanti mameśvarāḥR_3,060.044.1
asmin muhūrte saumitre mama drakṣyanti vikramamR_3,060.044.2
nākāśam utpatiṣyanti sarvabhūtāni lakṣmaṇaR_3,060.045.1
mama cāpaguṇān muktair bāṇajālair nirantaramR_3,060.045.2
arditaṃ mama nārācair dhvastabhrāntamṛgadvijamR_3,060.046.1
samākulam amaryādaṃ jagat paśyādya lakṣmaṇaR_3,060.046.2
ākarṇapūrṇair iṣubhir jīvalokaṃ durāvaraiḥR_3,060.047.1
kariṣye maithilīhetor apiśācam arākṣasaṃR_3,060.047.2
mama roṣaprayuktānāṃ sāyakānāṃ balaṃ surāḥR_3,060.048.1
drakṣyanty adya vimuktānām amarṣād dūragāmināmR_3,060.048.2
naiva devā na daiteyā na piśācā na rākṣasāḥR_3,060.049.1
bhaviṣyanti mama krodhāt trailokye vipraṇāśiteR_3,060.049.2
bahudhā nipatiṣyanti bāṇaughaiḥ śakulīkṛtāḥR_3,060.050.1
nirmaryādān imāṃl lokān kariṣyāmy adya sāyakaiḥR_3,060.050.2
nityaṃ na pratihanyante sarvabhūteṣu lakṣmaṇaR_3,060.051.1
tathāhaṃ krodhasaṃyukto na nivāryo 'smy asaṃśayamR_3,060.051.2
pureva me cārudatīm aninditāṃ diśanti sītāṃ yadi nādya maithilīmR_3,060.052.1
sadevagandharvamanuṣya pannagaṃ jagat saśailaṃ parivartayāmy ahamR_3,060.052.2
tapyamānaṃ tathā rāmaṃ sītāharaṇakarśitamR_3,061.001.1
lokānām abhave yuktaṃ sāmvartakam ivānalamR_3,061.001.2
vīkṣamāṇaṃ dhanuḥ sajyaṃ niḥśvasantaṃ muhur muhuḥR_3,061.002.1
hantukāmaṃ paśuṃ rudraṃ kruddhaṃ dakṣakratau yathāR_3,061.002.2
adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥR_3,061.003.1
abravīt prāñjalir vākyaṃ mukhena pariśuṣyatāR_3,061.003.2
purā bhūtvā mṛdur dāntaḥ sarvabhūtahite rataḥR_3,061.004.1
na krodhavaśam āpannaḥ prakṛtiṃ hātum arhasiR_3,061.004.2
candre lakṣṇīḥ prabhā sūrye gatir vāyau bhuvi kṣamāR_3,061.005.1
etac ca niyataṃ sarvaṃ tvayi cānuttamaṃ yaśaḥR_3,061.005.2
na tu jānāmi kasyāyaṃ bhagnaḥ sāṃgrāmiko rathaḥR_3,061.006.1
kena vā kasya vā hetoḥ sāyudhaḥ saparicchadaḥR_3,061.006.2
khuranemikṣataś cāyaṃ sikto rudhirabindubhiḥR_3,061.007.1
deśo nivṛttasaṃgrāmaḥ sughoraḥ pārthivātmajaR_3,061.007.2
ekasya tu vimardo 'yaṃ na dvayor vadatāṃ varaR_3,061.008.1
na hi vṛttaṃ hi paśyāmi balasya mahataḥ padamR_3,061.008.2
naikasya tu kṛte lokān vināśayitum arhasiR_3,061.009.1
yuktadaṇḍā hi mṛdavaḥ praśāntā vasudhādhipāḥR_3,061.009.2
sadā tvaṃ sarvabhūtānāṃ śaraṇyaḥ paramā gatiḥR_3,061.010.1
ko nu dārapraṇāśaṃ te sādhu manyeta rāghavaR_3,061.010.2
saritaḥ sāgarāḥ śailā devagandharvadānavāḥR_3,061.011.1
nālaṃ te vipriyaṃ kartuṃ dīkṣitasyeva sādhavaḥR_3,061.011.2
yena rājan hṛtā sītā tam anveṣitum arhasiR_3,061.012.1
maddvitīyo dhanuṣpāṇiḥ sahāyaiḥ paramarṣibhiḥR_3,061.012.2
samudraṃ ca viceṣyāmaḥ parvatāṃś ca vanāni caR_3,061.013.1
guhāś ca vividhā ghorā nalinīḥ pārvatīś ca haR_3,061.013.2
devagandharvalokāṃś ca viceṣyāmaḥ samāhitāḥR_3,061.014.1
yāvan nādhigamiṣyāmas tava bhāryāpahāriṇamR_3,061.014.2
na cet sāmnā pradāsyanti patnīṃ te tridaśeśvarāḥR_3,061.015.1
kosalendra tataḥ paścāt prāptakālaṃ kariṣyasiR_3,061.015.2
śīlena sāmnā vinayena sītāṃ nayena na prāpsyasi cen narendraR_3,061.016.1
tataḥ samutsādaya hemapuṅkhair mahendravajrapratimaiḥ śaraughaiḥR_3,061.016.2
taṃ tathā śokasaṃtaptaṃ vilapantam anāthavatR_3,062.001.1
mohena mahatāviṣṭaṃ paridyūnam acetanamR_3,062.001.2
tataḥ saumitrir āśvāsya muhūrtād iva lakṣmaṇaḥR_3,062.002.1
rāmaṃ saṃbodhayām āsa caraṇau cābhipīḍayanR_3,062.002.2
mahatā tapasā rāma mahatā cāpi karmaṇāR_3,062.003.1
rājñā daśarathenāsīl labdho 'mṛtam ivāmaraiḥR_3,062.003.2
tava caiva guṇair baddhas tvadviyogān mahīpatiḥR_3,062.004.1
rājā devatvam āpanno bharatasya yathā śrutamR_3,062.004.2
yadi duḥkham idaṃ prāptaṃ kākutstha na sahiṣyaseR_3,062.005.1
prākṛtaś cālpasattvaś ca itaraḥ kaḥ sahiṣyatiR_3,062.005.2
duḥkhito hi bhavāṃl lokāṃs tejasā yadi dhakṣyateR_3,062.006.1
ārtāḥ prajā naravyāghra kva nu yāsyanti nirvṛtimR_3,062.006.2
lokasvabhāva evaiṣa yayātir nahuṣātmajaḥR_3,062.007.1
gataḥ śakreṇa sālokyam anayas taṃ samaspṛśatR_3,062.007.2
maharṣayo vasiṣṭhas tu yaḥ pitur naḥ purohitaḥR_3,062.008.1
ahnā putraśataṃ jajñe tathaivāsya punar hatamR_3,062.008.2
yā ceyaṃ jagato mātā devī lokanamaskṛtāR_3,062.009.1
asyāś ca calanaṃ bhūmer dṛśyate satyasaṃśravaR_3,062.009.2
yau cemau jagatāṃ netre yatra sarvaṃ pratiṣṭhitamR_3,062.010.1
ādityacandrau grahaṇam abhyupetau mahābalauR_3,062.010.2
sumahānty api bhūtāni devāś ca puruṣarṣabhaR_3,062.011.1
na daivasya pramuñcanti sarvabhūtāni dehinaḥR_3,062.011.2
śakrādiṣv api deveṣu vartamānau nayānayauR_3,062.012.1
śrūyete naraśārdūla na tvaṃ vyathitum arhasiR_3,062.012.2
naṣṭāyām api vaidehyāṃ hṛtāyām api cānaghaR_3,062.013.1
śocituṃ nārhase vīra yathānyaḥ prākṛtas tathāR_3,062.013.2
tvadvidhā hi na śocanti satataṃ satyadarśinaḥR_3,062.014.1
sumahatsv api kṛcchreṣu rāmānirviṇṇadarśaṇāḥR_3,062.014.2
tattvato hi naraśreṣṭha buddhyā samanucintayaR_3,062.015.1
buddhyā yuktā mahāprājñā vijānanti śubhāśubheR_3,062.015.2
adṛṣṭaguṇadoṣāṇām adhṛtānāṃ ca karmaṇāmR_3,062.016.1
nāntareṇa kriyāṃ teṣāṃ phalam iṣṭaṃ pravartateR_3,062.016.2
mām eva hi purā vīra tvam eva bahuṣo 'nvaśāḥR_3,062.017.1
anuśiṣyād dhi ko nu tvām api sākṣād bṛhaspatiḥR_3,062.017.2
buddhiś ca te mahāprājña devair api duranvayāR_3,062.018.1
śokenābhiprasuptaṃ te jñānaṃ saṃbodhayāmy ahamR_3,062.018.2
divyaṃ ca mānuṣaṃ caivam ātmanaś ca parākramamR_3,062.019.1
ikṣvākuvṛṣabhāvekṣya yatasva dviṣatāṃ badheR_3,062.019.2
kiṃ te sarvavināśena kṛtena puruṣarṣabhaR_3,062.020.1
tam eva tu ripuṃ pāpaṃ vijñāyoddhartum arhasiR_3,062.020.2
pūrvajo 'py uktamātras tu lakṣmaṇena subhāṣitamR_3,063.001.1
sāragrāhī mahāsāraṃ pratijagrāha rāghavaḥR_3,063.001.2
saṃnigṛhya mahābāhuḥ pravṛddhaṃ kopam ātmanaḥR_3,063.002.1
avaṣṭabhya dhanuś citraṃ rāmo lakṣmaṇam abravītR_3,063.002.2
kiṃ kariṣyāvahe vatsa kva vā gacchāva lakṣmaṇaR_3,063.003.1
kenopāyena paśyeyaṃ sītām iti vicintayaR_3,063.003.2
taṃ tathā paritāpārtaṃ lakṣmaṇo rāmam abravītR_3,063.004.1
idam eva janasthānaṃ tvam anveṣitum arhasiR_3,063.004.2
rākṣasair bahubhiḥ kīrṇaṃ nānādrumalatāyutamR_3,063.005.1
santīha giridurgāṇi nirdarāḥ kandarāṇi caR_3,063.005.2
guhāś ca vividhā ghorā nānāmṛgagaṇākulāḥR_3,063.006.1
āvāsāḥ kiṃnarāṇāṃ ca gandharvabhavanāni caR_3,063.006.2
tāni yukto mayā sārdhaṃ tvam anveṣitum arhasiR_3,063.007.1
tvadvidho buddhisaṃpannā māhātmāno nararṣabhaR_3,063.007.2
āpatsu na prakampante vāyuvegair ivācalāḥR_3,063.008.1
ity uktas tad vanaṃ sarvaṃ vicacāra salakṣmaṇaḥR_3,063.008.2
kruddho rāmaḥ śaraṃ ghoraṃ saṃdhāya dhanuṣi kṣuramR_3,063.009.1
tataḥ parvatakūṭābhaṃ mahābhāgaṃ dvijottamamR_3,063.009.2
taṃ dṛṣṭvā giriśṛṅgābhaṃ rāmo lakṣmaṇam abravītR_3,063.010.1
anena sītā vaidehī bhakṣitā nātra saṃśayaḥR_3,063.010.2
bhakṣayitvā viśālākṣīm āste sītāṃ yathāsukhamR_3,063.011.1
enaṃ vadhiṣye dīptāgrair ghorair bāṇair ajihmagaiḥR_3,063.011.2
ity uktvābhyapatad gṛdhraṃ saṃdhāya dhanuṣi kṣuramR_3,063.012.1
kruddho rāmaḥ samudrāntāṃ cālayann iva medinīmR_3,063.012.2
taṃ dīnadīnayā vācā saphenaṃ rudhiraṃ vamanR_3,063.013.1
abhyabhāṣata pakṣī tu rāmaṃ daśarathātmajamR_3,063.013.2
yām oṣadhim ivāyuṣmann anveṣasi mahāvaneR_3,063.014.1
sā devī mama ca prāṇā rāvaṇenobhayaṃ hṛtamR_3,063.014.2
tvayā virahitā devī lakṣmaṇena ca rāghavaR_3,063.015.1
hriyamāṇā mayā dṛṣṭā rāvaṇena balīyasāR_3,063.015.2
sītām abhyavapan no 'haṃ rāvaṇaś ca raṇe mayāR_3,063.016.1
vidhvaṃsitarathacchatraḥ pātito dharaṇītaleR_3,063.016.2
etad asya dhanur bhagnam etad asya śarāvaramR_3,063.017.1
ayam asya raṇe rāma bhagnaḥ sāṃgrāmiko rathaḥR_3,063.017.2
sītām ādāya vaidehīm utpapāta vihāyasaṃR_3,063.018.1
rakṣasā nihataṃ pūrvma na māṃ hantuṃ tvam arhasiR_3,063.018.2
rāmas tasya tu vijñāya sītāsaktāṃ priyāṃ kathāmR_3,063.019.1
gṛdhrarājaṃ pariṣvajya ruroda sahalakṣmaṇaḥR_3,063.019.2
ekam ekāyane durge niḥśvasantaṃ kathaṃ canaR_3,063.020.1
samīkṣya duḥkhito rāmaḥ saumitrim idam abravītR_3,063.020.2
rājyād bhraṃśo vane vāsaḥ sītā naṣṭā hato dvijaḥR_3,063.021.1
īdṛśīyaṃ mamālakṣmīr nirdahed api pāvakamR_3,063.021.2
saṃpūrṇam api ced adya pratareyaṃ mahodadhimR_3,063.022.1
so 'pi nūnaṃ mamālakṣmyā viśuṣyet saritāṃ patiḥR_3,063.022.2
nāsty abhāgyataro loke matto 'smin sacarācareR_3,063.023.1
yeneyaṃ mahatī prāptā mayā vyasanavāgurāR_3,063.023.2
ayaṃ pitṛvayasyo me gṛdhrarājo jarānvitaḥR_3,063.024.1
śete vinihato bhūmau mama bhāgyaviparyayātR_3,063.024.2
ity evam uktvā bahuśo rāghavaḥ sahalakṣmaṇaḥR_3,063.025.1
jaṭāyuṣaṃ ca pasparśa pitṛsnehaṃ nidarśayanR_3,063.025.2
nikṛttapakṣaṃ rudhirāvasiktaṃ taṃ gṛdhrarājaṃ parirabhya rāmaḥR_3,063.026.1
kva maithili prāṇasamā mameti vimucya vācaṃ nipapāta bhūmauR_3,063.026.2
rāmaḥ prekṣya tu taṃ gṛdhraṃ bhuvi raudreṇa pātitamR_3,064.001.1
saumitriṃ mitrasaṃpannam idaṃ vacanam abravītR_3,064.001.2
mamāyaṃ nūnam artheṣu yatamāno vihaṃgamaḥR_3,064.002.1
rākṣasena hataḥ saṃkhye prāṇāṃs tyajati dustyajānR_3,064.002.2
ayam asya śarīre 'smin prāṇo lakṣmaṇa vidyateR_3,064.003.1
tathā svaravihīno 'yaṃ viklavaṃ samudīkṣateR_3,064.003.2
jaṭāyo yadi śaknoṣi vākyaṃ vyāharituṃ punaḥR_3,064.004.1
sītām ākhyāhi bhadraṃ te vadham ākhyāhi cātmanaḥR_3,064.004.2
kiṃnimitto 'harat sītāṃ rāvaṇas tasya kiṃ mayāR_3,064.005.1
aparāddhaṃ tu yaṃ dṛṣṭvā rāvaṇena hṛtā priyāR_3,064.005.2
kathaṃ tac candrasaṃkāśaṃ mukham āsīn manoharamR_3,064.006.1
sītayā kāni coktāni tasmin kāle dvijottamaR_3,064.006.2
kathaṃvīryaḥ kathaṃrūpaḥ kiṃkarmā sa ca rākṣasaḥR_3,064.007.1
kva cāsya bhavanaṃ tāta brūhi me paripṛcchataḥR_3,064.007.2
tam udvīkṣyātha dīnātmā vilapantam anantaramR_3,064.008.1
vācātisannayā rāmaṃ jaṭāyur idam abravītR_3,064.008.2
sā hṛtā rākṣasendreṇa rāvaṇena vihāyasāR_3,064.009.1
māyām āsthāya vipulāṃ vātadurdinasaṃkulāmR_3,064.009.2
pariśrāntasya me tāta pakṣau chittvā niśācaraḥR_3,064.010.1
sītām ādāya vaidehīṃ prayāto dakṣiṇā mukhaḥR_3,064.010.2
uparudhyanti me prāṇā dṛṣṭir bhramati rāghavaR_3,064.011.1
paśyāmi vṛkṣān sauvarṇān uśīrakṛtamūrdhajānR_3,064.011.2
yena yāti muhūrtena sītām ādāya rāvaṇaḥR_3,064.012.1
vipranaṣṭaṃ dhanaṃ kṣipraṃ tat svāmipratipadyateR_3,064.012.2
vindo nāma muhūrto 'sau sa ca kākutstha nābudhatR_3,064.013.1
jhaṣavad baḍiśaṃ gṛhya kṣipram eva vinaśyatiR_3,064.013.2
na ca tvayā vyathā kāryā janakasya sutāṃ pratiR_3,064.014.1
vaidehyā raṃsyase kṣipraṃ hatvā taṃ rākṣasaṃ raṇeR_3,064.014.2
asaṃmūḍhasya gṛdhrasya rāmaṃ pratyanubhāṣataḥR_3,064.015.1
āsyāt susrāva rudhiraṃ mriyamāṇasya sāmiṣamR_3,064.015.2
putro viśravasaḥ sākṣād bhrātā vaiśravaṇasya caR_3,064.016.1
ity uktvā durlabhān prāṇān mumoca patageśvaraḥR_3,064.016.2
brūhi brūhīti rāmasya bruvāṇasya kṛtāñjaleḥR_3,064.017.1
tyaktvā śarīraṃ gṛdhrasya jagmuḥ prāṇā vihāyasaṃR_3,064.017.2
sa nikṣipya śiro bhūmau prasārya caraṇau tadāR_3,064.018.1
vikṣipya ca śarīraṃ svaṃ papāta dharaṇītaleR_3,064.018.2
taṃ gṛdhraṃ prekṣya tāmrākṣaṃ gatāsum acalopamamR_3,064.019.1
rāmaḥ subahubhir duḥkhair dīnaḥ saumitrim abravītR_3,064.019.2
bahūni rakṣasāṃ vāse varṣāṇi vasatā sukhamR_3,064.020.1
anena daṇḍakāraṇye vicīrṇam iha pakṣiṇāR_3,064.020.2
anekavārṣiko yas tu cirakālaṃ samutthitaḥR_3,064.021.1
so 'yam adya hataḥ śete kālo hi duratikramaḥR_3,064.021.2
paśya lakṣmaṇa gṛdhro 'yam upakārī hataś ca meR_3,064.022.1
sītām abhyavapan no vai rāvaṇena balīyasāR_3,064.022.2
gṛdhrarājyaṃ parityajya pitṛpaitāmahaṃ mahatR_3,064.023.1
mama hetor ayaṃ prāṇān mumoca patageśvaraḥR_3,064.023.2
sarvatra khalu dṛśyante sādhavo dharmacāriṇaḥR_3,064.024.1
śūrāḥ śaraṇyāḥ saumitre tiryagyonigateṣv apiR_3,064.024.2
sītāharaṇajaṃ duḥkhaṃ na me saumya tathāgatamR_3,064.025.1
yathā vināśo gṛdhrasya matkṛte ca paraṃtapaR_3,064.025.2
rājā daśarathaḥ śrīmān yathā mama mayā yaśāḥR_3,064.026.1
pūjanīyaś ca mānyaś ca tathāyaṃ patageśvaraḥR_3,064.026.2
saumitre hara kāṣṭhāni nirmathiṣyāmi pāvakamR_3,064.027.1
gṛdhrarājaṃ didhakṣāmi matkṛte nidhanaṃ gatamR_3,064.027.2
nāthaṃ patagalokasya citām āropayāmy ahamR_3,064.028.1
imaṃ dhakṣyāmi saumitre hataṃ raudreṇa rakṣasāR_3,064.028.2
yā gatir yajñaśīlānām āhitāgneś ca yā gatiḥR_3,064.029.1
aparāvartināṃ yā ca yā ca bhūmipradāyināmR_3,064.029.2
mayā tvaṃ samanujñāto gaccha lokān anuttamānR_3,064.030.1
gṛdhrarāja mahāsattva saṃskṛtaś ca mayā vrajaR_3,064.030.2
evam uktvā citāṃ dīptām āropya patageśvaramR_3,064.031.1
dadāha rāmo dharmātmā svabandhum iva duḥkhitaḥR_3,064.031.2
rāmo 'tha sahasaumitrir vanaṃ yātvā sa vīryavānR_3,064.032.1
sthūlān hatvā mahārohīn anu tastāra taṃ dvijamR_3,064.032.2
rohimāṃsāni coddhṛtya peśīkṛtvā mahāyaśāḥR_3,064.033.1
śakunāya dadau rāmo ramye haritaśādvaleR_3,064.033.2
yat tat pretasya martyasya kathayanti dvijātayaḥR_3,064.034.1
tat svargagamanaṃ tasya kṣipraṃ rāmo jajāpa haR_3,064.034.2
tato godāvarīṃ gatvā nadīṃ naravarātmajauR_3,064.035.1
udakaṃ cakratus tasmai gṛdhrarājāya tāv ubhauR_3,064.035.2
sa gṛdhrarājaḥ kṛtavān yaśaskaraṃ suduṣkaraṃ karma raṇe nipātitaḥR_3,064.036.1
maharṣikalpena ca saṃskṛtas tadā jagāma puṇyāṃ gatim ātmanaḥ śubhāmR_3,064.036.2
kṛtvaivam udakaṃ tasmai prasthitau rāghavau tadāR_3,065.001.1
avekṣantau vane sītāṃ paścimāṃ jagmatur diśamR_3,065.001.2
tāṃ diśaṃ dakṣiṇāṃ gatvā śaracāpāsidhāriṇauR_3,065.002.1
aviprahatam aikṣvākau panthānaṃ pratipedatuḥR_3,065.002.2
gulmair vṛkṣaiś ca bahubhir latābhiś ca praveṣṭitamR_3,065.003.1
āvṛtaṃ sarvato durgaṃ gahanaṃ ghoradarśanamR_3,065.003.2
vyatikramya tu vegena gṛhītvā dakṣiṇāṃ diśamR_3,065.004.1
subhīmaṃ tan mahāraṇyaṃ vyatiyātau mahābalauR_3,065.004.2
tataḥ paraṃ janasthānāt trikrośaṃ gamya rāghavauR_3,065.005.1
krauñcāraṇyaṃ viviśatur gahanaṃ tau mahaujasauR_3,065.005.2
nānāmeghaghanaprakhyaṃ prahṛṣṭam iva sarvataḥR_3,065.006.1
nānāvarṇaiḥ śubhaiḥ puṣpair mṛgapakṣigaṇair yutamR_3,065.006.2
didṛkṣamāṇau vaidehīṃ tad vanaṃ tau vicikyatuḥR_3,065.007.1
tatra tatrāvatiṣṭhantau sītāharaṇakarśitauR_3,065.007.2
lakṣmaṇas tu mahātejāḥ sattvavāñ śīlavāñ śuciḥR_3,065.008.1
abravīt prāñjalir vākyaṃ bhrātaraṃ dīptatejasaṃR_3,065.008.2
spandate me dṛḍhaṃ bāhur udvignam iva me manaḥR_3,065.009.1
prāyaśaś cāpy aniṣṭāni nimittāny upalakṣayeR_3,065.009.2
tasmāt sajjībhavārya tvaṃ kuruṣva vacanaṃ hitamR_3,065.010.1
mamaiva hi nimittāni sadyaḥ śaṃsanti saṃbhramamR_3,065.010.2
eṣa vañculako nāma pakṣī paramadāruṇaḥR_3,065.011.1
āvayor vijayaṃ yuddhe śaṃsann iva vinardatiR_3,065.011.2
tayor anveṣator evaṃ sarvaṃ tad vanam ojasāR_3,065.012.1
saṃjajñe vipulaḥ śabdaḥ prabhañjann iva tad vanamR_3,065.012.2
saṃveṣṭitam ivātyarthaṃ gahanaṃ mātariśvanāR_3,065.013.1
vanasya tasya śabdo 'bhūd divam āpūrayann ivaR_3,065.013.2
taṃ śabdaṃ kāṅkṣamāṇas tu rāmaḥ kakṣe sahānujaḥR_3,065.014.1
dadarśa sumahākāyaṃ rākṣasaṃ vipulorasaṃR_3,065.014.2
āsedatus tatas tatra tāv ubhau pramukhe sthitamR_3,065.015.1
vivṛddham aśirogrīvaṃ kabandham udare mukhamR_3,065.015.2
romabhir nicitais tīkṣṇair mahāgirim ivocchritamR_3,065.016.1
nīlameghanibhaṃ raudraṃ meghastanitaniḥsvanamR_3,065.016.2
mahāpakṣmeṇa piṅgena vipulenāyatena caR_3,065.017.1
ekenorasi ghoreṇa nayanenāśudarśināR_3,065.017.2
mahādaṃṣṭropapannaṃ taṃ lelihānaṃ mahāmukhamR_3,065.018.1
bhakṣayantaṃ mahāghorān ṛkṣasiṃhamṛgadvipānR_3,065.018.2
ghorau bhujau vikurvāṇam ubhau yojanam āyatauR_3,065.019.1
karābhyāṃ vividhān gṛhya ṛṣkān pakṣigaṇān mṛgānR_3,065.019.2
ākarṣantaṃ vikarṣantam anekān mṛgayūthapānR_3,065.020.1
sthitam āvṛtya panthānaṃ tayor bhrātroḥ prapannayoḥR_3,065.020.2
atha tau samatikramya krośamātre dadarśatuḥR_3,065.021.1
mahāntaṃ dāruṇaṃ bhīmaṃ kabandhaṃ bhujasaṃvṛtamR_3,065.021.2
sa mahābāhur atyarthaṃ prasārya vipulau bhujauR_3,065.022.1
jagrāha sahitāv eva rāghavau pīḍayan balātR_3,065.022.2
khaḍginau dṛḍhadhanvānau tigmatejau mahābhujauR_3,065.023.1
bhrātarau vivaśaṃ prāptau kṛṣyamāṇau mahābalauR_3,065.023.2
tāv uvāca mahābāhuḥ kabandho dānavottamaḥR_3,065.024.1
kau yuvāṃ vṛṣabhaskandhau mahākhaḍgadhanurdharauR_3,065.024.2
ghoraṃ deśam imaṃ prāptau mama bhakṣāv upasthitauR_3,065.025.1
vadataṃ kāryam iha vāṃ kimarthaṃ cāgatau yuvāmR_3,065.025.2
sabāṇacāpakhaḍgau ca tīkṣṇaśṛṅgāv ivarṣabhauR_3,065.026.1
mamāsyam anusaṃprāptau durlabhaṃ jīvitaṃ punaḥR_3,065.026.2
tasya tad vacanaṃ śrutvā kabandhasya durātmanaḥR_3,065.027.1
uvāca lakṣmaṇaṃ rāmo mukhena pariśuṣyatāR_3,065.027.2
kṛcchrāt kṛcchrataraṃ prāpya dāruṇaṃ satyavikramaR_3,065.028.1
vyasanaṃ jīvitāntāya prāptam aprāpya tāṃ priyāmR_3,065.028.2
tvāṃ ca māṃ ca naravyāghra vyasanaiḥ paśya mohitauR_3,065.029.1
nātibhāro 'sti daivasya sarvabhuteṣu lakṣmaṇaR_3,065.029.2
śūrāś ca balavantaś ca kṛtāstrāś ca raṇājireR_3,065.030.1
kālābhipannāḥ sīdanti yathā vālukasetavaḥR_3,065.030.2
iti bruvāṇo dṛḍhasatyavikramo mahāyaśā dāśarathiḥ pratāpavānR_3,065.031.1
avekṣya saumitrim udagravikramaṃ sthirāṃ tadā svāṃ matim ātmanākarotR_3,065.031.2
tau tu tatra sthitau dṛṣṭvā bhrātarau rāmalakṣmaṇauR_3,066.001.1
bāhupāśaparikṣiptau kabandho vākyam abravītR_3,066.001.2
tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhauR_3,066.002.1
āhārārthaṃ tu saṃdiṣṭau daivena gatacetasauR_3,066.002.2
tac chrutvā lakṣmaṇo vākyaṃ prāptakālaṃ hitaṃ tadāR_3,066.003.1
uvācārtisamāpanno vikrame kṛtaniścayaḥR_3,066.003.2
tvāṃ ca māṃ ca purā tūrṇam ādatte rākṣasādhamaḥR_3,066.004.1
tasmād asibhyām asyāśu bāhū chindāvahe gurūR_3,066.004.2
tatas tau deśakālajñau khaḍgābhyām eva rāghavauR_3,066.005.1
acchindatāṃ susaṃhṛṣṭau bāhū tasyāṃsadeśayoḥR_3,066.005.2
dakṣiṇo dakṣiṇaṃ bāhum asaktam asinā tataḥR_3,066.006.1
ciccheda rāmo vegena savyaṃ vīras tu lakṣmaṇaḥR_3,066.006.2
sa papāta mahābāhuś chinnabāhur mahāsvanaḥR_3,066.007.1
khaṃ ca gāṃ ca diśaś caiva nādayañ jalado yathāR_3,066.007.2
sa nikṛttau bhujau dṛṣṭvā śoṇitaughapariplutaḥR_3,066.008.1
dīnaḥ papraccha tau vīrau kau yuvām iti dānavaḥR_3,066.008.2
iti tasya bruvāṇasya lakṣmaṇaḥ śubhalakṣaṇaḥR_3,066.009.1
śaśaṃsa tasya kākutsthaṃ kabandhasya mahābalaḥR_3,066.009.2
ayam ikṣvākudāyādo rāmo nāma janaiḥ śrutaḥR_3,066.010.1
asyaivāvarajaṃ viddhi bhrātaraṃ māṃ ca lakṣmaṇamR_3,066.010.2
asya devaprabhāvasya vasato vijane vaneR_3,066.011.1
rakṣasāpahṛtā bhāryā yām icchantāv ihāgatauR_3,066.011.2
tvaṃ tu ko vā kimarthaṃ vā kabandha sadṛśo vaneR_3,066.012.1
āsyenorasi dīptena bhagnajaṅgho viceṣṭaseR_3,066.012.2
evam uktaḥ kabandhas tu lakṣmaṇenottaraṃ vacaḥR_3,066.013.1
uvāca paramaprītas tad indravacanaṃ smaranR_3,066.013.2
svāgataṃ vāṃ naravyāghrau diṣṭyā paśyāmi cāpy ahamR_3,066.014.1
diṣṭyā cemau nikṛttau me yuvābhyāṃ bāhubandhanauR_3,066.014.2
virūpaṃ yac ca me rūpaṃ prāptaṃ hy avinayād yathāR_3,066.015.1
tan me śṛṇu naravyāghra tattvataḥ śaṃsatas tavaR_3,066.015.2
rūpam āsīn mamācintyaṃ triṣu lokeṣu viśrutamR_3,067.001.1
yathā somasya śakrasya sūryasya ca yathā vapuḥR_3,067.001.2
so 'haṃ rūpam idaṃ kṛtvā lokavitrāsanaṃ mahatR_3,067.002.1
ṛṣīn vanagatān rāma trāsayāmi tatas tataḥR_3,067.002.2
tataḥ sthūlaśirā nāma maharṣiḥ kopito mayāR_3,067.003.1
saṃcinvan vividhaṃ vanyaṃ rūpeṇānena dharṣitaḥR_3,067.003.2
tenāham uktaḥ prekṣyaivaṃ ghoraśāpābhidhāyināR_3,067.004.1
etad eva nṛśaṃsaṃ te rūpam astu vigarhitamR_3,067.004.2
sa mayā yācitaḥ kruddhaḥ śāpasyānto bhaved itiR_3,067.005.1
abhiśāpakṛtasyeti tenedaṃ bhāṣitaṃ vacaḥR_3,067.005.2
yadā chittvā bhujau rāmas tvāṃ dahed vijane vaneR_3,067.006.1
tadā tvaṃ prāpsyase rūpaṃ svam eva vipulaṃ śubhamR_3,067.006.2
śriyā virājitaṃ putraṃ danos tvaṃ viddhi lakṣmaṇaR_3,067.007.1
indrakopād idaṃ rūpaṃ prāptam evaṃ raṇājireR_3,067.007.2
ahaṃ hi tapasogreṇa pitāmaham atoṣayamR_3,067.008.1
dīrgham āyuḥ sa me prādāt tato māṃ vibhramo 'spṛśatR_3,067.008.2
dīrgham āyur mayā prāptaṃ kiṃ me śakraḥ kariṣyatiR_3,067.009.1
ity evaṃ buddhim āsthāya raṇe śakram adharṣayamR_3,067.009.2
tasya bāhupramuktena vajreṇa śataparvaṇāR_3,067.010.1
sakthinī ca śiraś caiva śarīre saṃpraveśitamR_3,067.010.2
sa mayā yācyamānaḥ sann ānayad yamasādanamR_3,067.011.1
pitāmahavacaḥ satyaṃ tad astv iti mamābravītR_3,067.011.2
anāhāraḥ kathaṃ śakto bhagnasakthiśiromukhaḥR_3,067.012.1
vajreṇābhihataḥ kālaṃ sudīrgham api jīvitumR_3,067.012.2
evam uktas tu me śakro bāhū yojanam āyatauR_3,067.013.1
prādād āsyaṃ ca me kukṣau tīkṣṇadaṃṣṭram akalpayatR_3,067.013.2
so 'haṃ bhujābhyāṃ dīrghābhyāṃ samākṛṣya vanecarānR_3,067.014.1
siṃhadvipamṛgavyāghrān bhakṣayāmi samantataḥR_3,067.014.2
sa tu mām abravīd indro yadā rāmaḥ salakṣmaṇaḥR_3,067.015.1
chetsyate samare bāhū tadā svargaṃ gamiṣyasiR_3,067.015.2
sa tvaṃ rāmo 'si bhadraṃ te nāham anyena rāghavaR_3,067.016.1
śakyo hantuṃ yathātattvam evam uktaṃ maharṣiṇāR_3,067.016.2
ahaṃ hi matisācivyaṃ kariṣyāmi nararṣabhaR_3,067.017.1
mitraṃ caivopadekṣyāmi yuvābhyāṃ saṃskṛto 'gnināR_3,067.017.2
evam uktas tu dharmātmā danunā tena rāghavaḥR_3,067.018.1
idaṃ jagāda vacanaṃ lakṣmaṇasyopaśṛṇvataḥR_3,067.018.2
rāvaṇena hṛtā sītā mama bhāryā yaśasvinīR_3,067.019.1
niṣkrāntasya janasthānāt saha bhrātrā yathāsukhamR_3,067.019.2
nāmamātraṃ tu jānāmi na rūpaṃ tasya rakṣasaḥR_3,067.020.1
nivāsaṃ vā prabhāvaṃ vā vayaṃ tasya na vidmaheR_3,067.020.2
śokārtānām anāthānām evaṃ viparidhāvatāmR_3,067.021.1
kāruṇyaṃ sadṛśaṃ kartum upakāre ca vartatāmR_3,067.021.2
kāṣṭhāny ānīya śuṣkāṇi kāle bhagnāni kuñjaraiḥR_3,067.022.1
bhakṣyāmas tvāṃ vayaṃ vīra śvabhre mahati kalpiteR_3,067.022.2
sa tvaṃ sītāṃ samācakṣva yena vā yatra vā hṛtāR_3,067.023.1
kuru kalyāṇam atyarthaṃ yadi jānāsi tattvataḥR_3,067.023.2
evam uktas tu rāmeṇa vākyaṃ danur anuttamamR_3,067.024.1
provāca kuśalo vaktuṃ vaktāram api rāghavamR_3,067.024.2
divyam asti na me jñānaṃ nābhijānāmi maithilīmR_3,067.025.1
yas tāṃ jñāsyati taṃ vakṣye dagdhaḥ svaṃ rūpam āsthitaḥR_3,067.025.2
adagdhasya hi vijñātuṃ śaktir asti na me prabhoR_3,067.026.1
rākṣasaṃ taṃ mahāvīryaṃ sītā yena hṛtā tavaR_3,067.026.2
vijñānaṃ hi mahad bhraṣṭaṃ śāpadoṣeṇa rāghavaR_3,067.027.1
svakṛtena mayā prāptaṃ rūpaṃ lokavigarhitamR_3,067.027.2
kiṃ tu yāvan na yāty astaṃ savitā śrāntavāhanaḥR_3,067.028.1
tāvan mām avaṭe kṣiptvā daha rāma yathāvidhiR_3,067.028.2
dagdhas tvayāham avaṭe nyāyena raghunandanaR_3,067.029.1
vakṣyāmi tam ahaṃ vīra yas taṃ jñāsyati rākṣasaṃR_3,067.029.2
tena sakhyaṃ ca kartavyaṃ nyāyyavṛttena rāghavaR_3,067.030.1
kalpayiṣyati te prītaḥ sāhāyyaṃ laghuvikramaḥR_3,067.030.2
na hi tasyāsty avijñātaṃ triṣu lokeṣu rāghavaR_3,067.031.1
sarvān parisṛto lokān purā vai kāraṇāntareR_3,067.031.2
evam uktau tu tau vīrau kabandhena nareśvarauR_3,068.001.1
giripradaram āsādya pāvakaṃ visasarjatuḥR_3,068.001.2
lakṣmaṇas tu maholkābhir jvalitābhiḥ samantataḥR_3,068.002.1
citām ādīpayām āsa sā prajajvāla sarvataḥR_3,068.002.2
tac charīraṃ kabandhasya ghṛtapiṇḍopamaṃ mahatR_3,068.003.1
medasā pacyamānasya mandaṃ dahati pāvakaR_3,068.003.2
sa vidhūya citām āśu vidhūmo 'gnir ivotthitaḥR_3,068.004.1
araje vāsasī vibhran mālāṃ divyāṃ mahābalaḥR_3,068.004.2
tataś citāyā vegena bhāsvaro virajāmbaraḥR_3,068.005.1
utpapātāśu saṃhṛṣṭaḥ sarvapratyaṅgabhūṣaṇaḥR_3,068.005.2
vimāne bhāsvare tiṣṭhan haṃsayukte yaśaskareR_3,068.006.1
prabhayā ca mahātejā diśo daśa virājayanR_3,068.006.2
so 'ntarikṣagato rāmaṃ kabandho vākyam abravītR_3,068.007.1
śṛṇu rāghava tattvena yathā sīmām avāpsyasiR_3,068.007.2
rāma ṣaḍ yuktayo loke yābhiḥ sarvaṃ vimṛśyateR_3,068.008.1
parimṛṣṭo daśāntena daśābhāgena sevyateR_3,068.008.2
daśābhāgagato hīnas tvaṃ rāma sahalakṣmaṇaḥR_3,068.009.1
yat kṛte vyasanaṃ prāptaṃ tvayā dārapradharṣaṇamR_3,068.009.2
tad avaśyaṃ tvayā kāryaḥ sa suhṛt suhṛdāṃ varaR_3,068.010.1
akṛtvā na hi te siddhim ahaṃ paśyāmi cintayanR_3,068.010.2
śrūyatāṃ rāma vakṣyāmi sugrīvo nāma vānaraḥR_3,068.011.1
bhrātrā nirastaḥ kruddhena vālinā śakrasūnunāR_3,068.011.2
ṛṣyamūke girivare pampāparyantaśobhiteR_3,068.012.1
nivasaty ātmavān vīraś caturbhiḥ saha vānaraiḥR_3,068.012.2
vayasyaṃ taṃ kuru kṣipram ito gatvādya rāghavaR_3,068.013.1
adrohāya samāgamya dīpyamāne vibhāvasauR_3,068.013.2
na ca te so 'vamantavyaḥ sugrīvo vānarādhipaḥR_3,068.014.1
kṛtajñaḥ kāmarūpī ca sahāyārthī ca vīryavānR_3,068.014.2
śaktau hy adya yuvāṃ kartuṃ kāryaṃ tasya cikīrṣitamR_3,068.015.1
kṛtārtho vākṛtārtho vā kṛtyaṃ tava kariṣyatiR_3,068.015.2
sa ṛkṣarajasaḥ putraḥ pampām aṭati śaṅkitaḥR_3,068.016.1
bhāskarasyaurasaḥ putro vālinā kṛtakilbiṣaḥR_3,068.016.2
saṃnidhāyāyudhaṃ kṣipram ṛṣyamūkālayaṃ kapimR_3,068.017.1
kuru rāghava satyena vayasyaṃ vanacāriṇamR_3,068.017.2
sa hi sthānāni sarvāṇi kārtsnyena kapikuñjaraḥR_3,068.018.1
naramāṃsāśināṃ loke naipuṇyād adhigacchatiR_3,068.018.2
na tasyāviditaṃ loke kiṃ cid asti hi rāghavaR_3,068.019.1
yāvat sūryaḥ pratapati sahasrāṃśur ariṃdamaR_3,068.019.2
sa nadīr vipulāñ śailān giridurgāṇi kandarānR_3,068.020.1
anviṣya vānaraiḥ sārdhaṃ patnīṃ te 'dhigamiṣyatiR_3,068.020.2
vānarāṃś ca mahākāyān preṣayiṣyati rāghavaR_3,068.021.1
diśo vicetuṃ tāṃ sītāṃ tvadviyogena śocatīmR_3,068.021.2
sa meruśṛṅgāgragatām aninditāṃ praviśya pātālatale 'pi vāśritāmR_3,068.022.1
plavaṃgamānāṃ pravaras tava priyāṃ nihatya rakṣāṃsi punaḥ pradāsyatiR_3,068.022.2
nidarśayitvā rāmāya sītāyāḥ pratipādaneR_3,069.001.1
vākyam anvartham arthajñaḥ kabandhaḥ punar abravītR_3,069.001.2
eṣa rāma śivaḥ panthā yatraite puṣpitā drumāḥR_3,069.002.1
pratīcīṃ diśam āśritya prakāśante manoramāḥR_3,069.002.2
jambūpriyālapanasāḥ plakṣanyagrodhatindukāḥR_3,069.003.1
aśvatthāḥ karṇikārāś ca cūtāś cānye ca pādapāḥR_3,069.003.2
tān āruhyātha vā bhūmau pātayitvā ca tān balātR_3,069.004.1
phalāny amṛtakalpāni bhakṣayantau gamiṣyathaḥR_3,069.004.2
caṅkramantau varān deśāñ śailāc chailaṃ vanād vanamR_3,069.005.1
tataḥ puṣkariṇīṃ vīrau pampāṃ nāma gamiṣyathaḥR_3,069.005.2
aśarkarām avibhraṃśāṃ samatīrtham aśaivalāmR_3,069.006.1
rāma saṃjātavālūkāṃ kamalotpalaśobhitāmR_3,069.006.2
tatra haṃsāḥ plavāḥ krauñcāḥ kurarāś caiva rāghavaR_3,069.007.1
valgusvarā nikūjanti pampāsalilagocarāḥR_3,069.007.2
nodvijante narān dṛṣṭvā vadhasyākovidāḥ śubhāḥR_3,069.008.1
ghṛtapiṇḍopamān sthūlāṃs tān dvijān bhakṣayiṣyathaḥR_3,069.008.2
rohitān vakratuṇḍāṃś ca nalamīnāṃś ca rāghavaR_3,069.009.1
pampāyām iṣubhir matsyāṃs tatra rāma varān hatānR_3,069.009.2
nistvakpakṣān ayastaptān akṛśān ekakaṇṭakānR_3,069.010.1
tava bhaktyā samāyukto lakṣmaṇaḥ saṃpradāsyatiR_3,069.010.2
bhṛśaṃ te khādato matsyān pampāyāḥ puṣpasaṃcayeR_3,069.011.1
padmagandhi śivaṃ vāri sukhaśītam anāmayamR_3,069.011.2
uddhṛtya sa tadākliṣṭaṃ rūpyasphaṭikasaṃnibhamR_3,069.012.1
atha puṣkaraparṇena lakṣmaṇaḥ pāyayiṣyatiR_3,069.012.2
apāṃ lobhād upāvṛttān vṛṣabhān iva nardataḥR_3,069.013.1
rūpānvitāṃś ca pampāyāṃ drakṣyasi tvaṃ narottamaR_3,069.013.2
sāyāhne vicaran rāma viṭapī mālyadhāriṇaḥR_3,069.014.1
śītodakaṃ ca pampāyāṃ dṛṣṭvā śokaṃ vihāsyasiR_3,069.014.2
sumanobhiś citāṃs tatra tilakān naktamālakānR_3,069.015.1
utpalāni ca phullāni paṅkajāni ca rāghavaR_3,069.015.2
na tāni kaś cin mālyāni tatrāropayitā naraḥR_3,069.016.1
mataṅgaśiṣyās tatrāsann ṛṣayaḥ susamāhitaḥR_3,069.016.2
teṣāṃ bhārābhitaptānāṃ vanyam āharatāṃ guroḥR_3,069.017.1
ye prapetur mahīṃ tūrṇaṃ śarīrāt svedabindavaḥR_3,069.017.2
tāni mālyāni jātāni munīnāṃ tapasā tadāR_3,069.018.1
svedabindusamutthāni na vinaśyanti rāghavaR_3,069.018.2
teṣām adyāpi tatraiva dṛśyate paricāriṇīR_3,069.019.1
śramaṇī śabarī nāma kākutstha cirajīvinīR_3,069.019.2
tvāṃ tu dharme sthitā nityaṃ sarvabhūtanamaskṛtamR_3,069.020.1
dṛṣṭvā devopamaṃ rāma svargalokaṃ gamiṣyatiR_3,069.020.2
tatas tad rāma pampāyās tīram āśritya paścimamR_3,069.021.1
āśramasthānam atulaṃ guhyaṃ kākutstha paśyasiR_3,069.021.2
na tatrākramituṃ nāgāḥ śaknuvanti tam āśramamR_3,069.022.1
ṛṣes tasya mataṅgasya vidhānāt tac ca kānanamR_3,069.022.2
tasmin nandanasaṃkāśe devāraṇyopame vaneR_3,069.023.1
nānāvihagasaṃkīrṇe raṃsyase rāma nirvṛtaḥR_3,069.023.2
suduḥkhārohaṇo nāma śiśunāgābhirakṣitaḥR_3,069.024.1
udāro brahmaṇā caiva pūrvakāle vinirmitaḥR_3,069.024.2
śayānaḥ puruṣo rāma tasya śailasya mūrdhaniR_3,069.025.1
yat svapne labhate vittaṃ tat prabuddho 'dhigacchatiR_3,069.025.2
na tv enaṃ viṣamācāraḥ pāpakarmādhirohatiR_3,069.026.1
tatraiva praharanty enaṃ suptam ādāya rākṣasāḥR_3,069.026.2
tato 'pi śiśunāgānām ākrandaḥ śrūyate mahānR_3,069.027.1
krīḍatāṃ rāma pampāyāṃ mataṅgāraṇyavāsināmR_3,069.027.2
siktā rudhiradhārābhiḥ saṃhatya paramadvipāḥR_3,069.028.1
pracaranti pṛthak kīrṇā meghavarṇās tarasvinaḥR_3,069.028.2
te tatra pītvā pānīyaṃ vimalaṃ śītam avyayamR_3,069.029.1
nivṛttāḥ saṃvigāhante vanāni vanagocarāḥR_3,069.029.2
rāma tasya tu śailasya mahatī śobhate guhāR_3,069.030.1
śilāpidhānā kākutstha duḥkhaṃ cāsyāḥ praveśanamR_3,069.030.2
tasyā guhāyāḥ prāgdvāre mahāñ śītodako hradaḥR_3,069.031.1
bahumūlaphalo ramyo nānānagasamāvṛtaḥR_3,069.031.2
tasyāṃ vasati sugrīvaś caturbhiḥ saha vānaraiḥR_3,069.032.1
kadā cic chikhare tasya parvatasyāvatiṣṭhateR_3,069.032.2
kabandhas tv anuśāsyaivaṃ tāv ubhau rāmalakṣmaṇauR_3,069.033.1
sragvī bhāskaravarṇābhaḥ khe vyarocata vīryavānR_3,069.033.2
taṃ tu khasthaṃ mahābhāgaṃ kabandhaṃ rāmalakṣmaṇauR_3,069.034.1
prasthitau tvaṃ vrajasveti vākyam ūcatur antikātR_3,069.034.2
gamyatāṃ kāryasiddhyartham iti tāv abravīc ca saḥR_3,069.035.1
suprītau tāv anujñāpya kabandhaḥ prasthitas tadāR_3,069.035.2
sa tat kabandhaḥ pratipadya rūpaṃ vṛtaḥ śriyā bhāskaratulyadehaḥR_3,069.036.1
nidarśayan rāmam avekṣya khasthaḥ sakhyaṃ kuruṣveti tadābhyuvācaR_3,069.036.2
tau kabandhena taṃ mārgaṃ pampāyā darśitaṃ vaneR_3,070.001.1
ātasthatur diśaṃ gṛhya pratīcīṃ nṛvarātmajauR_3,070.001.2
tau śaileṣv ācitānekān kṣaudrakalpaphaladrumānR_3,070.002.1
vīkṣantau jagmatur draṣṭuṃ sugrīvaṃ rāmalakṣmaṇauR_3,070.002.2
kṛtvā ca śailapṛṣṭhe tu tau vāsaṃ raghunandanauR_3,070.003.1
pampāyāḥ paścimaṃ tīraṃ rāghavāv upatasthatuḥR_3,070.003.2
tau puṣkariṇyāḥ pampāyās tīram āsādya paścimamR_3,070.004.1
apaśyatāṃ tatas tatra śabaryā ramyam āśramamR_3,070.004.2
tau tam āśramam āsādya drumair bahubhir āvṛtamR_3,070.005.1
suramyam abhivīkṣantau śabarīm abhyupeyatuḥR_3,070.005.2
tau tu dṛṣṭvā tadā siddhā samutthāya kṛtāñjaliḥR_3,070.006.1
pādau jagrāha rāmasya lakṣmaṇasya ca dhīmataḥR_3,070.006.2
tām uvāca tato rāmaḥ śramaṇīṃ saṃśitavratāmR_3,070.007.1
kaccit te nirjitā vighnāḥ kaccit te vardhate tapaḥR_3,070.007.2
kaccit te niyamāḥ prāptāḥ kaccit te manasaḥ sukhamR_3,070.008.1
kaccit te guruśuśrūṣā saphalā cārubhāṣiṇiR_3,070.008.2
rāmeṇa tāpasī pṛṣṭhā sā siddhā siddhasaṃmatāR_3,070.009.1
śaśaṃsa śabarī vṛddhā rāmāya pratyupasthitāR_3,070.009.2
citrakūṭaṃ tvayi prāpte vimānair atulaprabhaiḥR_3,070.010.1
itas te divam ārūḍhā yān ahaṃ paryacāriṣamR_3,070.010.2
taiś cāham uktā dharmajñair mahābhāgair maharṣibhiḥR_3,070.011.1
āgamiṣyati te rāmaḥ supuṇyam imam āśramamR_3,070.011.2
sa te pratigrahītavyaḥ saumitrisahito 'tithiḥR_3,070.012.1
taṃ ca dṛṣṭvā varāṃl lokān akṣayāṃs tvaṃ gamiṣyasiR_3,070.012.2
mayā tu vividhaṃ vanyaṃ saṃcitaṃ puruṣarṣabhaR_3,070.013.1
tavārthe puruṣavyāghra pampāyās tīrasaṃbhavamR_3,070.013.2
evam uktaḥ sa dharmātmā śabaryā śabarīm idamR_3,070.014.1
rāghavaḥ prāha vijñāne tāṃ nityam abahiṣkṛtāmR_3,070.014.2
danoḥ sakāśāt tattvena prabhāvaṃ te mahātmanaḥR_3,070.015.1
śrutaṃ pratyakṣam icchāmi saṃdraṣṭuṃ yadi manyaseR_3,070.015.2
etat tu vacanaṃ śrutvā rāmavaktrād viniḥsṛtamR_3,070.016.1
śabarī darśayām āsa tāv ubhau tad vanaṃ mahatR_3,070.016.2
paśya meghaghanaprakhyaṃ mṛgapakṣisamākulamR_3,070.017.1
mataṅgavanam ity eva viśrutaṃ raghunandanaR_3,070.017.2
iha te bhāvitātmāno guravo me mahādyuteR_3,070.018.1
juhavāṃś cakrire tīrthaṃ mantravan mantrapūjitamR_3,070.018.2
iyaṃ pratyak sthalī vedī yatra te me susatkṛtāḥR_3,070.019.1
puṣpopahāraṃ kurvanti śramād udvepibhiḥ karaiḥR_3,070.019.2
teṣāṃ tapaḥ prabhāvena paśyādyāpi raghūttamaR_3,070.020.1
dyotayanti diśaḥ sarvāḥ śriyā vedyo 'tulaprabhāḥR_3,070.020.2
aśaknuvadbhis tair gantum upavāsaśramālasaiḥR_3,070.021.1
cintite 'bhyāgatān paśya sametān sapta sāgarānR_3,070.021.2
kṛtābhiṣekais tair nyastā valkalāḥ pādapeṣv ihaR_3,070.022.1
adyāpi na viśuṣyanti pradeśe raghunandanaR_3,070.022.2
kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayāR_3,070.023.1
tad icchāmy abhyanujñātā tyaktum etat kalevaramR_3,070.023.2
teṣām icchāmy ahaṃ gantuṃ samīpaṃ bhāvitātmanāmR_3,070.024.1
munīnām āśraṃmo yeṣām ahaṃ ca paricāriṇīR_3,070.024.2
dharmiṣṭhaṃ tu vacaḥ śrutvā rāghavaḥ sahalakṣmaṇaḥR_3,070.025.1
anujānāmi gaccheti prahṛṣṭavadano 'bravītR_3,070.025.2
anujñātā tu rāmeṇa hutvātmānaṃ hutāśaneR_3,070.026.1
jvalatpāvakasaṃkāśā svargam eva jagāma sāR_3,070.026.2
yatra te sukṛtātmāno viharanti maharṣayaḥR_3,070.027.1
tat puṇyaṃ śabarīsthānaṃ jagāmātmasamādhināR_3,070.027.2
divaṃ tu tasyāṃ yātāyāṃ śabaryāṃ svena karmaṇāR_3,071.001.1
lakṣmaṇena saha bhrātrā cintayām āsa rāghavaḥR_3,071.001.2
cintayitvā tu dharmātmā prabhāvaṃ taṃ mahātmanāmR_3,071.002.1
hitakāriṇam ekāgraṃ lakṣmaṇaṃ rāghavo 'bravītR_3,071.002.2
dṛṣṭo 'yam āśramaḥ saumya bahvāścaryaḥ kṛtātmanāmR_3,071.003.1
viśvastamṛgaśārdūlo nānāvihagasevitaḥR_3,071.003.2
saptānāṃ ca samudrāṇām eṣu tīrtheṣu lakṣmaṇaR_3,071.004.1
upaspṛṣṭaṃ ca vidhivat pitaraś cāpi tarpitāḥR_3,071.004.2
pranaṣṭam aśubhaṃ yat tat kalyāṇaṃ samupasthitamR_3,071.005.1
tena tv etat prahṛṣṭaṃ me mano lakṣmaṇa saṃpratiR_3,071.005.2
hṛdaye hi naravyāghra śubham āvirbhaviṣyatiR_3,071.006.1
tad āgaccha gamiṣyāvaḥ pampāṃ tāṃ priyadarśanāmR_3,071.006.2
yasmin vasati dharmātmā sugrīvo 'ṃśumataḥ sutaḥR_3,071.007.1
nityaṃ vālibhayāt trastaś caturbhiḥ saha vānaraiḥR_3,071.007.2
abhitvare ca taṃ draṣṭuṃ sugrīvaṃ vānararṣabhamR_3,071.008.1
tadadhīnaṃ hi me saumya sītāyāḥ parimārgaṇamR_3,071.008.2
iti bruvāṇaṃ taṃ rāmaṃ saumitrir idam abravītR_3,071.009.1
gacchāvas tvaritaṃ tatra mamāpi tvarate manaḥR_3,071.009.2
āśramāt tu tatas tasmān niṣkramya sa viśāṃ patiḥR_3,071.010.1
ājagāma tataḥ pampāṃ lakṣmaṇena sahābhibhūḥR_3,071.010.2
koyaṣṭibhiś cārjunakaiḥ śatapatraiś ca kīcakaiḥR_3,071.011.1
etaiś cānyaiś ca vividhair nāditaṃ tad vanaṃ mahatR_3,071.011.2
sa rāmo vidhivān vṛkṣān sarāṃsi vividhāni caR_3,071.012.1
paśyan kāmābhisaṃtapto jagāma paramaṃ hradamR_3,071.012.2
sa tām āsādya vai rāmo dūrād udakavāhinīmR_3,071.013.1
mataṅgasarasaṃ nāma hradaṃ samavagāhataR_3,071.013.2
sa tu śokasamāviṣṭo rāmo daśarathātmajaḥR_3,071.014.1
viveśa nalinīṃ pampāṃ paṅkajaiś ca samāvṛtāmR_3,071.014.2
tilakāśokapuṃnāgabakuloddāla kāśinīmR_3,071.015.1
ramyopavanasaṃbādhāṃ padmasaṃpīḍitodakāmR_3,071.015.2
sphaṭikopamatoyāḍhyāṃ ślakṣṇavālukasaṃtatāmR_3,071.016.1
matsyakacchapasaṃbādhāṃ tīrasthadrumaśobhitāmR_3,071.016.2
kiṃnaroragagandharvayakṣarākṣasasevitāmR_3,071.017.1
nānādrumalatākīrṇāṃ śītavārinidhiṃ śubhāmR_3,071.017.2
padmaiḥ saugandhikais tāmrāṃ śuklāṃ kumudamaṇḍalaiḥR_3,071.018.1
nīlāṃ kuvalayoddhātair bahuvarṇāṃ kuthām ivaR_3,071.018.2
aravindotpalavatīṃ padmasaugandhikāyutāmR_3,071.019.1
puṣpitāmravaṇopetāṃ barhiṇodghuṣṭanāditāmR_3,071.019.2
sa tāṃ dṛṣṭvā tataḥ pampāṃ rāmaḥ saumitriṇā sahaR_3,071.020.1
vilalāpa ca tejasvī kāmād daśarathātmajaḥR_3,071.020.2
tilakair bījapūraiś ca vaṭaiḥ śukladrumais tathāR_3,071.021.1
puṣpitaiḥ karavīraiś ca puṃnāgaiś ca supuṣpitaiḥR_3,071.021.2
aśokaiḥ saptaparṇaiś ca ketakair atimuktakaiḥR_3,071.022.1
anyaiś ca vividhair vṛkṣaiḥ pramadevopaśobhitāmR_3,071.022.2
asyās tīre tu pūrvoktaḥ parvato dhātumaṇḍitaḥR_3,071.023.1
ṛśyamūka iti khyātaś citrapuṣpitakānanaḥR_3,071.023.2
harir ṛkṣarajo nāmnaḥ putras tasya mahātmanaḥR_3,071.024.1
adhyāste taṃ mahāvīryaḥ sugrīva iti viśrutaḥR_3,071.024.2
sugrīvam abhigaccha tvaṃ vānarendraṃ nararṣabhaR_3,071.025.1
ity uvāca punar vākyaṃ lakṣmaṇaṃ satyavikramamR_3,071.025.2
tato mahad vartma ca dūrasaṃkramaṃ krameṇa gatvā pravilokayan vanamR_3,071.026.1
dadarśa pampāṃ śubhadarśa kānanām anekanānāvidhapakṣisaṃkulāmR_3,071.026.2
sa tāṃ puṣkariṇīṃ gatvā padmotpalajhaṣākulāmR_4,001.001.1
rāmaḥ saumitrisahito vilalāpākulendriyaḥR_4,001.001.2
tasya dṛṣṭvaiva tāṃ harṣād indriyāṇi cakampireR_4,001.002.1
sa kāmavaśam āpannaḥ saumitrim idam abravītR_4,001.002.2
saumitre paśya pampāyāḥ kānanaṃ śubhadarśanamR_4,001.003.1
yatra rājanti śailābhā drumāḥ saśikharā ivaR_4,001.003.2
māṃ tu śokābhisaṃtaptam ādhayaḥ pīḍayanti vaiR_4,001.004.1
bharatasya ca duḥkhena vaidehyā haraṇena caR_4,001.004.2
adhikaṃ pravibhāty etan nīlapītaṃ tu śādvalamR_4,001.005.1
drumāṇāṃ vividhaiḥ puṣpaiḥ paristomair ivārpitamR_4,001.005.2
sukhānilo 'yaṃ saumitre kālaḥ pracuramanmathaḥR_4,001.006.1
gandhavān surabhir māso jātapuṣpaphaladrumaḥR_4,001.006.2
paśya rūpāṇi saumitre vanānāṃ puṣpaśālināmR_4,001.007.1
sṛjatāṃ puṣpavarṣāṇi varṣaṃ toyamucām ivaR_4,001.007.2
prastareṣu ca ramyeṣu vividhāḥ kānanadrumāḥR_4,001.008.1
vāyuvegapracalitāḥ puṣpair avakiranti gāmR_4,001.008.2
mārutaḥ sukhaṃ saṃsparśe vāti candanaśītalaḥR_4,001.009.1
ṣaṭpadair anukūjadbhir vaneṣu madhugandhiṣuR_4,001.009.2
giriprastheṣu ramyeṣu puṣpavadbhir manoramaiḥR_4,001.010.1
saṃsaktaśikharā śailā virājanti mahādrumaiḥR_4,001.010.2
puṣpitāgrāṃś ca paśyemān karṇikārān samantataḥR_4,001.011.1
hāṭakapratisaṃchannān narān pītāmbarān ivaR_4,001.011.2
ayaṃ vasantaḥ saumitre nānāvihaganāditaḥR_4,001.012.1
sītayā viprahīṇasya śokasaṃdīpano mamaR_4,001.012.2
māṃ hi śokasamākrāntaṃ saṃtāpayati manmathaḥR_4,001.013.1
hṛṣṭaḥ pravadamānaś ca samāhvayati kokilaḥR_4,001.013.2
eṣa dātyūhako hṛṣṭo ramye māṃ vananirjhareR_4,001.014.1
praṇadan manmathāviṣṭaṃ śocayiṣyati lakṣmaṇaR_4,001.014.2
vimiśrā vihagāḥ pumbhir ātmavyūhābhinanditāḥR_4,001.015.1
bhṛṅgarājapramuditāḥ saumitre madhurasvarāḥR_4,001.015.2
māṃ hi sā mṛgaśāvākṣī cintāśokabalātkṛtamR_4,001.016.1
saṃtāpayati saumitre krūraś caitravanānilaḥR_4,001.016.2
śikhinībhiḥ parivṛtā mayūrā girisānuṣuR_4,001.017.1
manmathābhiparītasya mama manmathavardhanāḥR_4,001.017.2
paśya lakṣṇama nṛtyantaṃ mayūram upanṛtyatiR_4,001.018.1
śikhinī manmathārtaiṣā bhartāraṃ girisānuṣuR_4,001.018.2
mayūrasya vane nūnaṃ rakṣasā na hṛtā priyāR_4,001.019.1
mama tv ayaṃ vinā vāsaḥ puṣpamāse suduḥsahaḥR_4,001.019.2
paśya lakṣmaṇa puṣpāṇi niṣphalāni bhavanti meR_4,001.020.1
puṣpabhārasamṛddhānāṃ vanānāṃ śiśirātyayeR_4,001.020.2
vadanti rāvaṃ muditāḥ śakunāḥ saṃghaśaḥ kalamR_4,001.021.1
āhvayanta ivānyonyaṃ kāmonmādakarā mamaR_4,001.021.2
nūnaṃ paravaśā sītā sāpi śocaty ahaṃ yathāR_4,001.022.1
śyāmā padmapalāśākṣī mṛdubhāṣā ca me priyāR_4,001.022.2
eṣa puṣpavaho vāyuḥ sukhasparśo himāvahaḥR_4,001.023.1
tāṃ vicintayataḥ kāntāṃ pāvakapratimo mamaR_4,001.023.2
tāṃ vinātha vihaṃgo 'sau pakṣī praṇaditas tadāR_4,001.024.1
vāyasaḥ pādapagataḥ prahṛṣṭam abhinardatiR_4,001.024.2
eṣa vai tatra vaidehyā vihagaḥ pratihārakaḥR_4,001.025.1
pakṣī māṃ tu viśālākṣyāḥ samīpam upaneṣyatiR_4,001.025.2
paśya lakṣmaṇa saṃnādaṃ vane madavivardhanamR_4,001.026.1
puṣpitāgreṣu vṛkṣeṣu dvijānām upakūjatāmR_4,001.026.2
saumitre paśya pampāyāś citrāsu vanarājiṣuR_4,001.027.1
nalināni prakāśante jale taruṇasūryavatR_4,001.027.2
eṣā prasannasalilā padmanīlotpalāyatāR_4,001.028.1
haṃsakāraṇḍavākīrṇā pampā saugandhikāyutāR_4,001.028.2
cakravākayutā nityaṃ citraprasthavanāntarāR_4,001.029.1
mātaṅgamṛgayūthaiś ca śobhate salilārthibhiḥR_4,001.029.2
padmakośapalāśāni draṣṭuṃ dṛṣṭir hi manyateR_4,001.030.1
sītāyā netrakośābhyāṃ sadṛśānīti lakṣmaṇaR_4,001.030.2
padmakesarasaṃsṛṣṭo vṛkṣāntaraviniḥsṛtaḥR_4,001.031.1
niḥśvāsa iva sītāyā vāti vāyur manoharaḥR_4,001.031.2
saumitre paśya pampāyā dakṣiṇe girisānuniR_4,001.032.1
puṣpitāṃ karṇikārasya yaṣṭiṃ paramaśobhanāmR_4,001.032.2
adhikaṃ śailarājo 'yaṃ dhātubhis tu vibhūṣitaḥR_4,001.033.1
vicitraṃ sṛjate reṇuṃ vāyuvegavighaṭṭitamR_4,001.033.2
giriprasthās tu saumitre sarvataḥ saṃprapuṣpitaiḥR_4,001.034.1
niṣpatraiḥ sarvato ramyaiḥ pradīpā iva kuṃśukaiḥR_4,001.034.2
pampātīraruhāś ceme saṃsaktā madhugandhinaḥR_4,001.035.1
mālatīmallikāṣaṇḍāḥ karavīrāś ca puṣpitāḥR_4,001.035.2
ketakyaḥ sinduvārāś ca vāsantyaś ca supuṣpitāḥR_4,001.036.1
mādhavyo gandhapūrṇāś ca kundagulmāś ca sarvaśaḥR_4,001.036.2
ciribilvā madhūkāś ca vañjulā bakulās tathāR_4,001.037.1
campakās tilakāś caiva nāgavṛkṣāś ca puṣpitāḥR_4,001.037.2
nīpāś ca varaṇāś caiva kharjūrāś ca supuṣpitāḥR_4,001.038.1
aṅkolāś ca kuraṇṭāś ca cūrṇakāḥ pāribhadrakāḥR_4,001.038.2
cūtāḥ pāṭalayaś caiva kovidārāś ca puṣpitāḥR_4,001.039.1
mucukundārjunāś caiva dṛśyante girisānuṣuR_4,001.039.2
śālmalyaḥ kiṃśukāś caiva raktāḥ kurabakās tathāR_4,001.040.1
tiniśā nakta mālāś ca candanāḥ syandanās tathāR_4,001.040.2
vividhā vividhaiḥ puṣpais tair eva nagasānuṣuR_4,001.041.1
vikīrṇaiḥ pītaraktābhāḥ saumitre prastarāḥ kṛtāḥR_4,001.041.2
himānte paśya saumitre vṛkṣāṇāṃ puṣpasaṃbhavamR_4,001.042.1
puṣpamāse hi taravaḥ saṃgharṣād iva puṣpitāḥR_4,001.042.2
cakravākānucaritāṃ kāraṇḍavaniṣevitāmR_4,001.043.1
plavaiḥ krauñcaiś ca saṃpūrṇāṃ varāhamṛgasevitāmR_4,001.043.2
R_4,001.043R_4,001.044.1
adhikaṃ śobhate pampāvikūjadbhir vihaṃgamaiḥR_4,001.044.2
dīpayantīva me kāmaṃ vividhā muditā dvijāḥR_4,001.045.1
śyāmāṃ candramukhīṃ smṛtvā priyāṃ padmanibhekṣaṇāmR_4,001.045.2
paya sānuṣu citreṣu mṛgībhiḥ sahitān mṛgānR_4,001.046.1
māṃ punar mṛgaśāvākṣyā vaidehyā virahīkṛtamR_4,001.046.2
evaṃ sa vilapaṃs tatra śokopahatacetanaḥR_4,001.047.1
avekṣata śivāṃ pampāṃ ramyavārivahāṃ śubhāmR_4,001.047.2
nirīkṣamāṇaḥ sahasā mahātmā sarvaṃ vanaṃ nirjharakandaraṃ caR_4,001.048.1
udvignacetāḥ saha lakṣmaṇena vicārya duḥkhopahataḥ pratastheR_4,001.048.2
tāv ṛṣyamūkaṃ sahitau prayātau sugrīvaśākhāmṛgasevitaṃ tamR_4,001.049.1
trastās tu dṛṣṭvā harayo babhūvur mahaujasau rāghavalakṣmaṇau tauR_4,001.049.2
tau tu dṛṣṭvā mahātmānau bhrātarau rāmalakṣmaṇauR_4,002.001.1
varāyudhadharau vīrau sugrīvaḥ śaṅkito 'bhavatR_4,002.001.2
udvignahṛdayaḥ sarvā diśaḥ samavalokayanR_4,002.002.1
na vyatiṣṭhata kasmiṃś cid deśe vānarapuṃgavaḥR_4,002.002.2
naiva cakre manaḥ sthāne vīkṣamāṇo mahābalauR_4,002.003.1
kapeḥ paramabhītasya cittaṃ vyavasasāda haR_4,002.003.2
cintayitvā sa dharmātmā vimṛśya gurulāghavamR_4,002.004.1
sugrīvaḥ paramodvignaḥ sarvair anucaraiḥ sahaR_4,002.004.2
tataḥ sa sacivebhyas tu sugrīvaḥ plavagādhipaḥR_4,002.005.1
śaśaṃsa paramodvignaḥ paśyaṃs tau rāmalakṣmaṇauR_4,002.005.2
etau vanam idaṃ durgaṃ vālipraṇihitau dhruvamR_4,002.006.1
chadmanā cīravasanau pracarantāv ihāgatauR_4,002.006.2
tataḥ sugrīvasacivā dṛṣṭvā paramadhanvinauR_4,002.007.1
jagmur giritaṭāt tasmād anyac chikharam uttamamR_4,002.007.2
te kṣipram abhigamyātha yūthapā yūthaparṣabhamR_4,002.008.1
harayo vānaraśreṣṭhaṃ parivāryopatasthireR_4,002.008.2
ekam ekāyanagatāḥ plavamānā girer girimR_4,002.009.1
prakampayanto vegena girīṇāṃ śikharāṇi caR_4,002.009.2
tataḥ śākhāmṛgāḥ sarve plavamānā mahābalāḥR_4,002.010.1
babhañjuś ca nagāṃs tatra puṣpitān durgasaṃśritānR_4,002.010.2
āplavanto harivarāḥ sarvatas taṃ mahāgirimR_4,002.011.1
mṛgamārjāraśārdūlāṃs trāsayanto yayus tadāR_4,002.011.2
tataḥ sugrīvasacivāḥ parvatendraṃ samāśritāḥR_4,002.012.1
saṃgamya kapimukhyena sarve prāñjalayaḥ sthitāḥR_4,002.012.2
tatas taṃ bhayasaṃtrastaṃ vālikilbiṣaśaṅkitamR_4,002.013.1
uvāca hanumān vākyaṃ sugrīvaṃ vākyakovidaḥR_4,002.013.2
yasmād udvignacetās tvaṃ pradruto haripuṃgavaR_4,002.014.1
taṃ krūradarśanaṃ krūraṃ neha paśyāmi vālinamR_4,002.014.2
yasmāt tava bhayaṃ saumya pūrvajāt pāpakarmaṇaḥR_4,002.015.1
sa neha vālī duṣṭātmā na te paśyāmy ahaṃ bhayamR_4,002.015.2
aho śākhāmṛgatvaṃ te vyaktam eva plavaṃgamaR_4,002.016.1
laghucittatayātmānaṃ na sthāpayasi yo matauR_4,002.016.2
buddhivijñānasaṃpanna iṅgitaiḥ sarvam ācaraR_4,002.017.1
na hy abuddhiṃ gato rājā sarvabhūtāni śāsti hiR_4,002.017.2
sugrīvas tu śubhaṃ vākyaṃ śrutvā sarvaṃ hanūmataḥR_4,002.018.1
tataḥ śubhataraṃ vākyaṃ hanūmantam uvāca haR_4,002.018.2
dīrghabāhū viśālākṣau śaracāpāsidhāriṇauR_4,002.019.1
kasya na syād bhayaṃ dṛṣṭvā etau surasutopamauR_4,002.019.2
vālipraṇihitāv etau śaṅke 'haṃ puruṣottamauR_4,002.020.1
rājāno bahumitrāś ca viśvāso nātra hi kṣamaḥR_4,002.020.2
arayaś ca manuṣyeṇa vijñeyāś channacāriṇaḥR_4,002.021.1
viśvastānām aviśvastāś chidreṣu praharanti hiR_4,002.021.2
kṛtyeṣu vālī medhāvī rājāno bahudarśanāḥR_4,002.022.1
bhavanti parahantāras te jñeyāḥ prākṛtair naraiḥR_4,002.022.2
tau tvayā prākṛtenaiva gatvā jñeyau plavaṃgamaR_4,002.023.1
śaṅkitānāṃ prakāraiś ca rūpavyābhāṣaṇena caR_4,002.023.2
lakṣayasva tayor bhāvaṃ prahṛṣṭamanasau yadiR_4,002.024.1
viśvāsayan praśaṃsābhir iṅgitaiś ca punaḥ punaḥR_4,002.024.2
mamaivābhimukhaṃ sthitvā pṛccha tvaṃ haripuṃgavaR_4,002.025.1
prayojanaṃ praveśasya vanasyāsya dhanurdharauR_4,002.025.2
śuddhātmānau yadi tv etau jānīhi tvaṃ plavaṃgamaR_4,002.026.1
vyābhāṣitair vā rūpair vā vijñeyā duṣṭatānayoḥR_4,002.026.2
ity evaṃ kapirājena saṃdiṣṭo mārutātmajaḥR_4,002.027.1
cakāra gamane buddhiṃ yatra tau rāmalakṣmaṇauR_4,002.027.2
tatheti saṃpūjya vacas tu tasya kapeḥ subhītasya durāsadasyaR_4,002.028.1
mahānubhāvo hanumān yayau tadā sa yatra rāmo 'tibalaś ca lakṣmaṇaḥR_4,002.028.2
vaco vijñāya hanumān sugrīvasya mahātmanaḥR_4,003.001.1
parvatād ṛśyamūkāt tu pupluve yatra rāghavauR_4,003.001.2
sa tatra gatvā hanumān balavān vānarottamaḥR_4,003.002.1
upacakrāma tau vāgbhir mṛdvībhiḥ satyavikramaḥR_4,003.002.2
svakaṃ rūpaṃ parityajya bhikṣurūpeṇa vānaraḥR_4,003.003.1
ābabhāṣe ca tau vīrau yathāvat praśaśaṃsa caR_4,003.003.2
rājarṣidevapratimau tāpasau saṃśitavratauR_4,003.004.1
deśaṃ katham imaṃ prāptau bhavantau varavarṇinauR_4,003.004.2
trāsayantau mṛgagaṇān anyāṃś ca vanacāriṇaḥR_4,003.005.1
pampātīraruhān vṛkṣān vīkṣamāṇau samantataḥR_4,003.005.2
imāṃ nadīṃ śubhajalāṃ śobhayantau tarasvinauR_4,003.006.1
dhairyavantau suvarṇābhau kau yuvāṃ cīravāsasauR_4,003.006.2
siṃhaviprekṣitau vīrau siṃhātibalavikramauR_4,003.007.1
śakracāpanibhe cāpe pragṛhya vipulair bhujaiḥR_4,003.007.2
śrīmantau rūpasaṃpannau vṛṣabhaśreṣṭhavikramauR_4,003.008.1
hastihastopamabhujau dyutimantau nararṣabhauR_4,003.008.2
prabhayā parvatendro 'yaṃ yuvayor avabhāsitaḥR_4,003.009.1
rājyārhāv amaraprakhyau kathaṃ deśam ihāgatauR_4,003.009.2
padmapatrekṣaṇau vīrau jaṭāmaṇḍaladhāriṇauR_4,003.010.1
anyonyasadṛśau vīrau devalokād ivāgatauR_4,003.010.2
yadṛcchayeva saṃprāptau candrasūryau vasuṃdharāmR_4,003.011.1
viśālavakṣasau vīrau mānuṣau devarūpiṇauR_4,003.011.2
āyatāś ca suvṛttāś ca bāhavaḥ parighottamāḥR_4,003.012.1
sarvabhūṣaṇabhūṣārhāḥ kim arthaṃ na vibhūṣitaḥR_4,003.012.2
ubhau yogyāv ahaṃ manye rakṣituṃ pṛthivīm imāmR_4,003.013.1
sasāgaravanāṃ kṛtsnāṃ vindhyameruvibhūṣitāmR_4,003.013.2
ime ca dhanuṣī citre ślakṣṇe citrānulepaneR_4,003.014.1
prakāśete yathendrasya vajre hemavibhūṣiteR_4,003.014.2
saṃpūrṇā niśitair bāṇair tūṇāś ca śubhadarśanāḥR_4,003.015.1
jīvitāntakarair ghorair jvaladbhir iva pannagaiḥR_4,003.015.2
mahāpramāṇau vipulau taptahāṭakabhūṣitauR_4,003.016.1
khaḍgāv etau virājete nirmuktabhujagāv ivaR_4,003.016.2
R_4,003.016R_4,003.017.1
evaṃ māṃ paribhāṣantaṃ kasmād vai nābhibhāṣathaḥR_4,003.017.2
sugrīvo nāma dharmātmā kaś cid vānarayūthapaḥR_4,003.018.1
vīro vinikṛto bhrātrā jagad bhramati duḥkhitaḥR_4,003.018.2
prāpto 'haṃ preṣitas tena sugrīveṇa mahātmanāR_4,003.019.1
rājñā vānaramukhyānāṃ hanumān nāma vānaraḥR_4,003.019.2
yuvābhyāṃ saha dharmātmā sugrīvaḥ sakhyam icchatiR_4,003.020.1
tasya māṃ sacivaṃ vittaṃ vānaraṃ pavanātmajamR_4,003.020.2
bhikṣurūpapraticchannaṃ sugrīvapriyakāmyayāR_4,003.021.1
ṛśyamūkād iha prāptaṃ kāmagaṃ kāmarūpiṇamR_4,003.021.2
evam uktvā tu hanumāṃs tau vīrau rāmalakṣmaṇauR_4,003.022.1
vākyajñau vākyakuśalaḥ punar novāca kiṃ canaR_4,003.022.2
etac chrutvā vacas tasya rāmo lakṣmaṇam abravītR_4,003.023.1
prahṛṣṭavadanaḥ śrīmān bhrātaraṃ pārśvataḥ sthitamR_4,003.023.2
sacivo 'yaṃ kapīndrasya sugrīvasya mahātmanaḥR_4,003.024.1
tam eva kāṅkṣamāṇasya mamāntikam upāgataḥR_4,003.024.2
tam abhyabhāṣa saumitre sugrīvasacivaṃ kapimR_4,003.025.1
vākyajñaṃ madhurair vākyaiḥ snehayuktam ariṃdamamR_4,003.025.2
tataḥ prahṛṣṭo hanumān kṛtyavān iti tad vacaḥR_4,004.001.1
śrutvā madhurasaṃbhāṣaṃ sugrīvaṃ manasā gataḥR_4,004.001.2
bhavyo rājyāgamas tasya sugrīvasya mahātmanaḥR_4,004.002.1
yad ayaṃ kṛtyavān prāptaḥ kṛtyaṃ caitad upāgatamR_4,004.002.2
tataḥ paramasaṃhṛṣṭo hanūmān plavagarṣabhaḥR_4,004.003.1
pratyuvāca tato vākyaṃ rāmaṃ vākyaviśāradaḥR_4,004.003.2
kimarthaṃ tvaṃ vanaṃ ghoraṃ pampākānanamaṇḍitamR_4,004.004.1
āgataḥ sānujo durgaṃ nānāvyālamṛgāyutamR_4,004.004.2
tasya tad vacanaṃ śrutvā lakṣmaṇo rāmacoditaḥR_4,004.005.1
ācacakṣe mahātmānaṃ rāmaṃ daśarathātmajamR_4,004.005.2
rājā daśaratho nāma dyutimān dharmavatsalaḥR_4,004.006.1
tasyāyaṃ pūrvajaḥ putro rāmo nāma janaiḥ śrutaḥR_4,004.006.2
śaraṇyaḥ sarvabhūtānāṃ pitur nirdeśapāragaḥR_4,004.007.1
vīro daśarathasyāyaṃ putrāṇāṃ guṇavattaraḥR_4,004.007.2
bhāryayā ca mahātejāḥ sītayānugato vaśīR_4,004.008.1
dinakṣaye mahātejāḥ prabhayeva divākaraḥR_4,004.008.2
aham asyāvaro bhrātā guṇair dāsyam upāgataḥR_4,004.009.1
kṛtajñasya bahujñasya lakṣmaṇo nāma nāmataḥR_4,004.009.2
sukhārhasya mahārhasya sarvabhūtahitātmanaḥR_4,004.010.1
aiśvaryeṇa vihīnasya vanavāsāśritasya caR_4,004.010.2
rakṣasāpahṛtā bhāryā rahite kāmarūpiṇāR_4,004.011.1
tac ca na jñāyate rakṣaḥ patnī yenāsya sā hṛtāR_4,004.011.2
danur nāma śriyaḥ putraḥ śāpād rākṣasatāṃ gataḥR_4,004.012.1
ākhyātas tena sugrīvaḥ samartho vānarādhipaḥR_4,004.012.2
sa jñāsyati mahāvīryas tava bhāryāpahāriṇamR_4,004.013.1
evam uktvā danuḥ svargaṃ bhrājamāno gataḥ sukhamR_4,004.013.2
etat te sarvam ākhyātaṃ yāthātathyena pṛcchataḥR_4,004.014.1
ahaṃ caiva hi rāmaś ca sugrīvaṃ śaraṇaṃ gatauR_4,004.014.2
eṣa dattvā ca vittāni prāpya cānuttamaṃ yaśaḥR_4,004.015.1
lokanāthaḥ purā bhūtvā sugrīvaṃ nātham icchatiR_4,004.015.2
śokābhibhūte rāme tu śokārte śaraṇaṃ gateR_4,004.016.1
kartum arhati sugrīvaḥ prasādaṃ saha yūthapaiḥR_4,004.016.2
evaṃ bruvāṇaṃ saumitriṃ karuṇaṃ sāśrupātanamR_4,004.017.1
hanūmān pratyuvācedaṃ vākyaṃ vākyaviśāradaḥR_4,004.017.2
īdṛśā buddhisaṃpannā jitakrodhā jitendriyāḥR_4,004.018.1
draṣṭavyā vānarendreṇa diṣṭyā darśanam āgatāḥR_4,004.018.2
sa hi rājyāc ca vibhraṣṭaḥ kṛtavairaś ca vālināR_4,004.019.1
hṛtadāro vane trasto bhrātrā vinikṛto bhṛśamR_4,004.019.2
kariṣyati sa sāhāyyaṃ yuvayor bhāskarātmajaḥR_4,004.020.1
sugrīvaḥ saha cāsmābhiḥ sītāyāḥ parimārgaṇeR_4,004.020.2
ity evam uktvā hanumāñ ślakṣṇaṃ madhurayā girāR_4,004.021.1
babhāṣe so 'bhigacchāmaḥ sugrīvam iti rāghavamR_4,004.021.2
evaṃ bruvāṇaṃ dharmātmā hanūmantaṃ sa lakṣmaṇaḥR_4,004.022.1
pratipūjya yathānyāyam idaṃ provāca rāghavamR_4,004.022.2
kapiḥ kathayate hṛṣṭo yathāyaṃ mārutātmajaḥR_4,004.023.1
kṛtyavān so 'pi saṃprāptaḥ kṛtakṛtyo 'si rāghavaR_4,004.023.2
prasannamukhavarṇaś ca vyaktaṃ hṛṣṭaś ca bhāṣateR_4,004.024.1
nānṛtaṃ vakṣyate vīro hanūmān mārutātmajaḥR_4,004.024.2
tataḥ sa tu mahāprājño hanūmān mārutātmajaḥR_4,004.025.1
jagāmādāya tau vīrau harirājāya rāghavauR_4,004.025.2
sa tu vipula yaśāḥ kapipravīraḥ pavanasutaḥ kṛtakṛtyavat prahṛṣṭaḥR_4,004.026.1
girivaram uruvikramaḥ prayātaḥ sa śubhamatiḥ saha rāmalakṣmaṇābhyāmR_4,004.026.2
ṛśyamūkāt tu hanumān gatvā taṃ malayaṃ giramR_4,005.001.1
ācacakṣe tadā vīrau kapirājāya rāghavauR_4,005.001.2
ayaṃ rāmo mahāprājñaḥ saṃprāpto dṛḍhavikramaḥR_4,005.002.1
lakṣmaṇena saha bhrātrā rāmo 'yaṃ satyavikramaḥR_4,005.002.2
ikṣvākūṇāṃ kule jāto rāmo daśarathātmajaḥR_4,005.003.1
dharme nigaditaś caiva pitur nirdeśapālakaḥR_4,005.003.2
tasyāsya vasato 'raṇye niyatasya mahātmanaḥR_4,005.004.1
rakṣasāpahṛtā bhāryā sa tvāṃ śaraṇam āgataḥR_4,005.004.2
rājasūyāśvamedhaiś ca vahnir yenābhitarpitaḥR_4,005.005.1
dakṣiṇāś ca tathotsṛṣṭā gāvaḥ śatasahasraśaḥR_4,005.005.2
tapasā satyavākyena vasudhā yena pālitāR_4,005.006.1
strīhetos tasya putro 'yaṃ rāmas tvāṃ śaraṇaṃ gataḥR_4,005.006.2
bhavatā sakhyakāmau tau bhrātarau rāmalakṣmaṇauR_4,005.007.1
pratigṛhyārcayasvemau pūjanīyatamāv ubhauR_4,005.007.2
śrutvā hanumato vākyaṃ sugrīvo hṛṣṭamānasaḥR_4,005.008.1
bhayaṃ sa rāghavād ghoraṃ prajahau vigatajvaraḥR_4,005.008.2
sa kṛtvā mānuṣaṃ rūpaṃ sugrīvaḥ plavagādhipaḥR_4,005.009.1
darśanīyatamo bhūtvā prītyā provāca rāghavamR_4,005.009.2
bhavān dharmavinītaś ca vikrāntaḥ sarvavatsalaḥR_4,005.010.1
ākhyātā vāyuputreṇa tattvato me bhavadguṇāḥR_4,005.010.2
tan mamaivaiṣa satkāro lābhaś caivottamaḥ prabhoR_4,005.011.1
yat tvam icchasi sauhārdaṃ vānareṇa mayā sahaR_4,005.011.2
rocate yadi vā sakhyaṃ bāhur eṣa prasāritaḥR_4,005.012.1
gṛhyatāṃ pāṇinā pāṇir maryādā vadhyatāṃ dhruvāR_4,005.012.2
saṃprahṛṣṭamanā hastaṃ pīḍayām āsa pāṇināR_4,005.013.1
hṛdyaṃ sauhṛdam ālambya paryaṣvajata pīḍitamR_4,005.013.2
tato hanūmān saṃtyajya bhikṣurūpam ariṃdamaḥR_4,005.014.1
kāṣṭhayoḥ svena rūpeṇa janayām āsa pāvakamR_4,005.014.2
dīpyamānaṃ tato vahniṃ puṣpair abhyarcya satkṛtamR_4,005.015.1
tayor madhye tu suprīto nidadhe susamāhitaḥR_4,005.015.2
tato 'gniṃ dīpyamānaṃ tau cakratuś ca pradakṣiṇamR_4,005.016.1
sugrīvo rāghavaś caiva vayasyatvam upāgatauR_4,005.016.2
tataḥ suprīta manasau tāv ubhau harirāghavauR_4,005.017.1
anyonyam abhivīkṣantau na tṛptim upajagmatuḥR_4,005.017.2
tataḥ sarvārthavidvāṃsaṃ rāmaṃ daśarathātmajamR_4,005.018.1
sugrīvaḥ prāha tejasvī vākyam ekamanās tadāR_4,005.018.2
ayam ākhyāti me rāma sacivo mantrisattamaḥR_4,006.001.1
hanumān yannimittaṃ tvaṃ nirjanaṃ vanam āgataḥR_4,006.001.2
lakṣmaṇena saha bhrātrā vasataś ca vane tavaR_4,006.002.1
rakṣasāpahṛtā bhāryā maithilī janakātmajāR_4,006.002.2
tvayā viyuktā rudatī lakṣmaṇena ca dhīmatāR_4,006.003.1
antaraṃ prepsunā tena hatvā gṛdhraṃ jaṭāyuṣamR_4,006.003.2
bhāryāviyogajaṃ duḥkhaṃ nacirāt tvaṃ vimokṣyaseR_4,006.004.1
ahaṃ tām ānayiṣyāmi naṣṭāṃ vedaśrutiṃ yathāR_4,006.004.2
rasātale vā vartantīṃ vartantīṃ vā nabhastaleR_4,006.005.1
aham ānīya dāsyāmi tava bhāryām ariṃdamaR_4,006.005.2
idaṃ tathyaṃ mama vacas tvam avehi ca rāghavaR_4,006.006.1
tyaja śokaṃ mahābāho tāṃ kāntām ānayāmi teR_4,006.006.2
anumānāt tu jānāmi maithilī sā na saṃśayaḥR_4,006.007.1
hriyamāṇā mayā dṛṣṭā rakṣasā krūrakarmaṇāR_4,006.007.2
krośantī rāma rāmeti lakṣmaṇeti ca visvaramR_4,006.008.1
sphurantī rāvaṇasyāṅke pannagendravadhūr yathāR_4,006.008.2
ātmanā pañcamaṃ māṃ hi dṛṣṭvā śailataṭe sthitamR_4,006.009.1
uttarīyaṃ tayā tyaktaṃ śubhāny ābharaṇāni caR_4,006.009.2
tāny asmābhir gṛhītāni nihitāni ca rāghavaR_4,006.010.1
ānayiṣyāmy ahaṃ tāni pratyabhijñātum arhasiR_4,006.010.2
tam abravīt tato rāmaḥ sugrīvaṃ priyavādinamR_4,006.011.1
ānayasva sakhe śīghraṃ kimarthaṃ pravilambaseR_4,006.011.2
evam uktas tu sugrīvaḥ śailasya gahanāṃ guhāmR_4,006.012.1
praviveśa tataḥ śīghraṃ rāghavapriyakāmyayāR_4,006.012.2
uttarīyaṃ gṛhītvā tu śubhāny ābharaṇāni caR_4,006.013.1
idaṃ paśyeti rāmāya darśayām āsa vānaraḥR_4,006.013.2
tato gṛhītvā tadvāsaḥ śubhāny ābharaṇāni caR_4,006.014.1
abhavad bāṣpasaṃruddho nīhāreṇeva candramāḥR_4,006.014.2
sītāsnehapravṛttena sa tu bāṣpeṇa dūṣitaḥR_4,006.015.1
hā priyeti rudan dhairyam utsṛjya nyapatat kṣitauR_4,006.015.2
hṛdi kṛtvā sa bahuśas tam alaṃkāram uttamamR_4,006.016.1
niśaśvāsa bhṛśaṃ sarpo bilastha iva roṣitaḥR_4,006.016.2
avicchinnāśruvegas tu saumitriṃ vīkṣya pārśvataḥR_4,006.017.1
paridevayituṃ dīnaṃ rāmaḥ samupacakrameR_4,006.017.2
paśya lakṣmaṇa vaidehyā saṃtyaktaṃ hriyamāṇayāR_4,006.018.1
uttarīyam idaṃ bhūmau śarīrād bhūṣaṇāni caR_4,006.018.2
śādvalinyāṃ dhruvaṃ bhūmyāṃ sītayā hriyamāṇayāR_4,006.019.1
utsṛṣṭaṃ bhūṣaṇam idaṃ tathārūpaṃ hi dṛśyateR_4,006.019.2
brūhi sugrīva kaṃ deśaṃ hriyantī lakṣitā tvayāR_4,006.020.1
rakṣasā raudrarūpeṇa mama prāṇasamā priyāR_4,006.020.2
kva vā vasati tad rakṣo mahad vyasanadaṃ mamaR_4,006.021.1
yannimittam ahaṃ sarvān nāśayiṣyāmi rākṣasānR_4,006.021.2
haratā maithilīṃ yena māṃ ca roṣayatā bhṛśamR_4,006.022.1
ātmano jīvitāntāya mṛtyudvāram apāvṛtamR_4,006.022.2
mama dayitatamā hṛtā vanād rajanicareṇa vimathya yena sāR_4,006.023.1
kathaya mama ripuṃ tam adya vai pravagapate yamasaṃnidhiṃ nayāmiR_4,006.023.2
evam uktas tu sugrīvo rāmeṇārtena vānaraḥR_4,007.001.1
abravīt prāñjalir vākyaṃ sabāṣpaṃ bāṣpagadgadaḥR_4,007.001.2
na jāne nilayaṃ tasya sarvathā pāparakṣasaḥR_4,007.002.1
sāmarthyaṃ vikramaṃ vāpi dauṣkuleyasya vā kulamR_4,007.002.2
satyaṃ tu pratijānāmi tyaja śokam ariṃdamaR_4,007.003.1
kariṣyāmi tathā yatnaṃ yathā prāpsyasi maithilīmR_4,007.003.2
rāvaṇaṃ sagaṇaṃ hatvā paritoṣyātmapauruṣamR_4,007.004.1
tathāsmi kartā nacirād yathā prīto bhaviṣyasiR_4,007.004.2
alaṃ vaiklavyam ālambya dhairyam ātmagataṃ smaraR_4,007.005.1
tvadvidhānāṃ na sadṛśam īdṛśaṃ buddhilāghavamR_4,007.005.2
mayāpi vyasanaṃ prāptaṃ bhāryā haraṇajaṃ mahatR_4,007.006.1
na cāham evaṃ śocāmi na ca dhairyaṃ parityajeR_4,007.006.2
nāhaṃ tām anuśocāmi prākṛto vānaro 'pi sanR_4,007.007.1
mahātmā ca vinītaś cā kiṃ punar dhṛtimān bhavānR_4,007.007.2
bāṣpam āpatitaṃ dhairyān nigrahītuṃ tvam arhasiR_4,007.008.1
maryādāṃ sattvayuktānāṃ dhṛtiṃ notsraṣṭum arhasiR_4,007.008.2
vyasane vārtha kṛcchre vā bhaye vā jīvitāntageR_4,007.009.1
vimṛśan vai svayā buddhyā dhṛtimān nāvasīdatiR_4,007.009.2
bāliśas tu naro nityaṃ vaiklavyaṃ yo 'nuvartateR_4,007.010.1
sa majjaty avaśaḥ śoke bhārākrānteva naur jaleR_4,007.010.2
eṣo 'ñjalir mayā baddhaḥ praṇayāt tvāṃ prasādayeR_4,007.011.1
pauruṣaṃ śraya śokasya nāntaraṃ dātum arhasiR_4,007.011.2
ye śokam anuvartante na teṣāṃ vidyate sukhamR_4,007.012.1
tejaś ca kṣīyate teṣāṃ na tvaṃ śocitum arhasiR_4,007.012.2
hitaṃ vayasya bhāvena brūhi nopadiśāmi teR_4,007.013.1
vayasyatāṃ pūjayan me na tvaṃ śocitum arhasiR_4,007.013.2
madhuraṃ sāntvitas tena sugrīveṇa sa rāghavaḥR_4,007.014.1
mukham aśrupariklinnaṃ vastrāntena pramārjayatR_4,007.014.2
prakṛtiṣṭhas tu kākutsthaḥ sugrīvavacanāt prabhuḥR_4,007.015.1
saṃpariṣvajya sugrīvam idaṃ vacanam abravītR_4,007.015.2
kartavyaṃ yad vayasyena snigdhena ca hitena caR_4,007.016.1
anurūpaṃ ca yuktaṃ ca kṛtaṃ sugrīva tat tvayāR_4,007.016.2
eṣa ca prakṛtiṣṭho 'ham anunītas tvayā sakheR_4,007.017.1
durlabho hīdṛśo bandhur asmin kāle viśeṣataḥR_4,007.017.2
kiṃ tu yatnas tvayā kāryo maithilyāḥ parimārgaṇeR_4,007.018.1
rākṣasasya ca raudrasya rāvaṇasya durātmanaḥR_4,007.018.2
mayā ca yad anuṣṭheyaṃ visrabdhena tad ucyatāmR_4,007.019.1
varṣāsv iva ca sukṣetre sarvaṃ saṃpadyate tavaR_4,007.019.2
mayā ca yad idaṃ vākyam abhimānāt samīritamR_4,007.020.1
tat tvayā hariśārdūla tattvam ity upadhāryatāmR_4,007.020.2
anṛtaṃ noktapūrvaṃ me na ca vakṣye kadā canaR_4,007.021.1
etat te pratijānāmi satyenaiva śapāmi teR_4,007.021.2
tataḥ prahṛṣṭaḥ sugrīvo vānaraiḥ sacivaiḥ sahaR_4,007.022.1
rāghavasya vacaḥ śrutvā pratijñātaṃ viśeṣataḥR_4,007.022.2
mahānubhāvasya vaco niśamya harir narāṇām ṛṣabhasya tasyaR_4,007.023.1
kṛtaṃ sa mene harivīra mukhyas tadā svakāryaṃ hṛdayena vidvānR_4,007.023.2
parituṣṭas tu sugrīvas tena vākyena vānaraḥR_4,008.001.1
lakṣmaṇasyāgrajaṃ rāmam idaṃ vacanam abravītR_4,008.001.2
sarvathāham anugrāhyo devatānām asaṃśayaḥR_4,008.002.1
upapannaguṇopetaḥ sakhā yasya bhavān mamaR_4,008.002.2
śakyaṃ khalu bhaved rāma sahāyena tvayānaghaR_4,008.003.1
surarājyam api prāptuṃ svarājyaṃ kiṃ punaḥ prabhoR_4,008.003.2
so 'haṃ sabhājyo bandhūnāṃ suhṛdāṃ caiva rāghavaR_4,008.004.1
yasyāgnisākṣikaṃ mitraṃ labdhaṃ rāghavavaṃśajamR_4,008.004.2
aham apy anurūpas te vayasyo jñāsyase śanaiḥR_4,008.005.1
na tu vaktuṃ samartho 'haṃ svayam ātmagatān guṇānR_4,008.005.2
mahātmanāṃ tu bhūyiṣṭhaṃ tvadvidhānāṃ kṛtātmanāmR_4,008.006.1
niścalā bhavati prītir dhairyam ātmavatām ivaR_4,008.006.2
rajataṃ vā suvarṇaṃ vā vastrāṇy ābharaṇāni vāR_4,008.007.1
avibhaktāni sādhūnām avagacchanti sādhavaḥR_4,008.007.2
āḍhyo vāpi daridro vā duḥkhitaḥ sukhito 'pi vāR_4,008.008.1
nirdoṣo vā sadoṣo vā vayasyaḥ paramā gatiḥR_4,008.008.2
dhanatyāgaḥ sukhatyāgo dehatyāgo 'pi vā punaḥR_4,008.009.1
vayasyārthe pravartante snehaṃ dṛṣṭvā tathāvidhamR_4,008.009.2
tat tathety abravīd rāmaḥ sugrīvaṃ priyavādinamR_4,008.010.1
lakṣmaṇasyāgrato lakṣmyā vāsavasyeva dhīmataḥR_4,008.010.2
tato rāmaṃ sthitaṃ dṛṣṭvā lakṣmaṇaṃ ca mahābalamR_4,008.011.1
sugrīvaḥ sarvataś cakṣur vane lolam apātayatR_4,008.011.2
sa dadarśa tataḥ sālam avidūre harīśvaraḥR_4,008.012.1
supuṣpam īṣatpatrāḍhyaṃ bhramarair upaśobhitamR_4,008.012.2
tasyaikāṃ parṇabahulāṃ bhaṅktvā śākhāṃ supuṣpitāmR_4,008.013.1
sālasyāstīrya sugrīvo niṣasāda sarāghavaḥR_4,008.013.2
tāv āsīnau tato dṛṣṭvā hanūmān api lakṣmaṇamR_4,008.014.1
sālaśākhāṃ samutpāṭya vinītam upaveśayatR_4,008.014.2
tataḥ prahṛṣṭaḥ sugrīvaḥ ślakṣṇaṃ madhurayā girāR_4,008.015.1
uvāca praṇayād rāmaṃ harṣavyākulitākṣaramR_4,008.015.2
ahaṃ vinikṛto bhrātrā carāmy eṣa bhayārditaḥR_4,008.016.1
ṛśyamūkaṃ girivaraṃ hṛtabhāryaḥ suduḥkhitaḥR_4,008.016.2
so 'haṃ trasto bhaye magno vasāmy udbhrāntacetanaḥR_4,008.017.1
vālinā nikṛto bhrātrā kṛtavairaś ca rāghavaR_4,008.017.2
vālino me bhayārtasya sarvalokābhayaṃkaraR_4,008.018.1
mamāpi tvam anāthasya prasādaṃ kartum arhasiR_4,008.018.2
evam uktas tu tejasvī dharmajño dharmavatsalaḥR_4,008.019.1
pratyuvāca sa kākutsthaḥ sugrīvaṃ prahasann ivaR_4,008.019.2
upakāraphalaṃ mitram apakāro 'rilakṣaṇamR_4,008.020.1
adyaiva taṃ haniṣyāmi tava bhāryāpahāriṇamR_4,008.020.2
ime hi me mahāvegāḥ patriṇas tigmatejasaḥR_4,008.021.1
kārtikeyavanodbhūtāḥ śarā hemavibhūṣitāḥR_4,008.021.2
kaṅkapatrapraticchannā mahendrāśanisaṃnibhāḥR_4,008.022.1
suparvāṇaḥ sutīkṣṇāgrā saroṣā bhujagā ivaR_4,008.022.2
bhrātṛsaṃjñam amitraṃ te vālinaṃ kṛtakilbiṣamR_4,008.023.1
śarair vinihataṃ paśya vikīrṇam iva parvatamR_4,008.023.2
rāghavasya vacaḥ śrutvā sugrīvo vāhinīpatiḥR_4,008.024.1
praharṣam atulaṃ lebhe sādhu sādhv iti cābravītR_4,008.024.2
rāmaśokābhibhūto 'haṃ śokārtānāṃ bhavān gatiḥR_4,008.025.1
vayasya iti kṛtvā hi tvayy ahaṃ paridevayeR_4,008.025.2
tvaṃ hi pāṇipradānena vayasyo so 'gnisākṣikaḥR_4,008.026.1
kṛtaḥ prāṇair bahumataḥ satyenāpi śapāmy ahamR_4,008.026.2
vayasya iti kṛtvā ca visrabdhaṃ pravadāmy ahamR_4,008.027.1
duḥkham antargataṃ yan me mano dahati nityaśaḥR_4,008.027.2
etāvad uktvā vacanaṃ bāṣpadūṣitalocanaḥR_4,008.028.1
bāṣpopahatayā vācā noccaiḥ śaknoti bhāṣitumR_4,008.028.2
bāṣpavegaṃ tu sahasā nadīvegam ivāgatamR_4,008.029.1
dhārayām āsa dhairyeṇa sugrīvo rāmasaṃnidhauR_4,008.029.2
saṃnigṛhya tu taṃ bāṣpaṃ pramṛjya nayane śubheR_4,008.030.1
viniḥśvasya ca tejasvī rāghavaṃ punar abravītR_4,008.030.2
purāhaṃ valinā rāma rājyāt svād avaropitaḥR_4,008.031.1
paruṣāṇi ca saṃśrāvya nirdhūto 'smi balīyasāR_4,008.031.2
hṛtā bhāryā ca me tena prāṇebhyo 'pi garīyasīR_4,008.032.1
suhṛdaś ca madīyā ye saṃyatā bandhaneṣu teR_4,008.032.2
yatnavāṃś ca suduṣṭātmā mad vināśāya rāghavaR_4,008.033.1
bahuśas tat prayuktāś ca vānarā nihatā mayāR_4,008.033.2
śaṅkayā tv etayā cāhaṃ dṛṣṭvā tvām api rāghavaR_4,008.034.1
nopasarpāmy ahaṃ bhīto bhaye sarve hi bibhyatiR_4,008.034.2
kevalaṃ hi sahāyā me hanumat pramukhās tv imeR_4,008.035.1
ato 'haṃ dhārayāmy adya prāṇān kṛcchra gato 'pi sanR_4,008.035.2
ete hi kapayaḥ snigdhā māṃ rakṣanti samantataḥR_4,008.036.1
saha gacchanti gantavye nityaṃ tiṣṭhanti ca sthiteR_4,008.036.2
saṃkṣepas tv eṣa me rāma kim uktvā vistaraṃ hi teR_4,008.037.1
sa me jyeṣṭho ripur bhrātā vālī viśrutapauruṣaḥR_4,008.037.2
tadvināśād dhi me duḥkhaṃ pranaṣṭaṃ syād anantaramR_4,008.038.1
sukhaṃ me jīvitaṃ caiva tadvināśanibandhanamR_4,008.038.2
eṣa me rāma śokāntaḥ śokārtena niveditaḥR_4,008.039.1
duḥkhito 'duḥkhito vāpi sakhyur nityaṃ sakhā gatiḥR_4,008.039.2
śrutvaitac ca vaco rāmaḥ sugrīvam idam abravītR_4,008.040.1
kiṃnimittam abhūd vairaṃ śrotum icchāmi tattvataḥR_4,008.040.2
sukhaṃ hi kāraṇaṃ śrutvā vairasya tava vānaraR_4,008.041.1
ānantaryaṃ vidhāsyāmi saṃpradhārya balābalamR_4,008.041.2
balavān hi mamāmarṣaḥ śrutvā tvām avamānitamR_4,008.042.1
vardhate hṛdayotkampī prāvṛḍvega ivāmbhasaḥR_4,008.042.2
hṛṣṭaḥ kathaya visrabdho yāvad āropyate dhanuḥR_4,008.043.1
sṛṣṭaś ca hi mayā bāṇo nirastaś ca ripus tavaR_4,008.043.2
evam uktas tu sugrīvaḥ kākutsthena mahātmanāR_4,008.044.1
praharṣam atulaṃ lebhe caturbhiḥ saha vānaraiḥR_4,008.044.2
tataḥ prahṛṣṭavadanaḥ sugrīvo lakṣmaṇāgrajeR_4,008.045.1
vairasya kāraṇaṃ tattvam ākhyātum upacakrameR_4,008.045.2
vālī nāma mama bhrātā jyeṣṭhaḥ śatruniṣūdanaḥR_4,009.001.1
pitur bahumato nityaṃ mama cāpi tathā purāR_4,009.001.2
pitary uparate 'smākaṃ jyeṣṭho 'yam iti mantribhiḥR_4,009.002.1
kapīnām īśvaro rājye kṛtaḥ paramasaṃmataḥR_4,009.002.2
rājyaṃ praśāsatas tasya pitṛpaitāmahaṃ mahatR_4,009.003.1
ahaṃ sarveṣu kāleṣu praṇataḥ preṣyavat sthitaḥR_4,009.003.2
māyāvī nāma tejasvī pūrvajo dundubheḥ sutaḥR_4,009.004.1
tena tasya mahad vairaṃ strīkṛtaṃ viśrutaṃ purāR_4,009.004.2
sa tu supte jane rātrau kiṣkindhād vāram āgataḥR_4,009.005.1
nardati sma susaṃrabdho vālinaṃ cāhvayad raṇeR_4,009.005.2
prasuptas tu mama bhrātā narditaṃ bhairavasvanamR_4,009.006.1
śrutvā na mamṛṣe vālī niṣpapāta javāt tadāR_4,009.006.2
sa tu vai niḥsṛtaḥ krodhāt taṃ hantum asurottamamR_4,009.007.1
vāryamāṇas tataḥ strībhir mayā ca praṇatātmanāR_4,009.007.2
sa tu nirdhūya sarvānno nirjagāma mahābalaḥR_4,009.008.1
tato 'ham api sauhārdān niḥsṛto vālinā sahaR_4,009.008.2
sa tu me bhrātaraṃ dṛṣṭvā māṃ ca dūrād avasthitamR_4,009.009.1
asuro jātasaṃtrāsaḥ pradudrāva tadā bhṛśamR_4,009.009.2
tasmin dravati saṃtraste hy āvāṃ drutataraṃ gatauR_4,009.010.1
prakāśo 'pi kṛto mārgaś candreṇodgacchatā tadāR_4,009.010.2
sa tṛṇair āvṛtaṃ durgaṃ dharaṇyā vivaraṃ mahatR_4,009.011.1
praviveśāsuro vegād āvām āsādya viṣṭhitauR_4,009.011.2
taṃ praviṣṭaṃ ripuṃ dṛṣṭvā bilaṃ roṣavaśaṃ gataḥR_4,009.012.1
mām uvāca tadā vālī vacanaṃ kṣubhitendriyaḥR_4,009.012.2
iha tvaṃ tiṣṭha sugrīva biladvāri samāhitaḥR_4,009.013.1
yāvad atra praviśyāhaṃ nihanmi samare ripumR_4,009.013.2
mayā tv etad vacaḥ śrutvā yācitaḥ sa paraṃtapaR_4,009.014.1
śāpayitvā ca māṃ padbhyāṃ praviveśa bilaṃ tadāR_4,009.014.2
tasya praviṣṭasya bilaṃ sāgraḥ saṃvatsaro gataḥR_4,009.015.1
sthitasya ca mama dvāri sa kālo vyatyavartataR_4,009.015.2
ahaṃ tu naṣṭaṃ taṃ jñātvā snehād āgatasaṃbhramaḥR_4,009.016.1
bhrātaraṃ na hi paśyāmi pāpaśaṅki ca me manaḥR_4,009.016.2
atha dīrghasya kālasya bilāt tasmād viniḥsṛtamR_4,009.017.1
saphenaṃ rudhiraṃ raktam ahaṃ dṛṣṭvā suduḥkhitaḥR_4,009.017.2
nardatām asurāṇāṃ ca dhvanir me śrotram āgataḥR_4,009.018.1
nirastasya ca saṃgrāme krośato niḥsvano guroḥR_4,009.018.2
pidhāya ca biladvāraṃ śilayā girimātrayāR_4,009.019.1
śokārtaś codakaṃ kṛtvā kiṣkindhām āgataḥ sakheR_4,009.019.2
gūhamānasya me tattvaṃ yatnato mantribhiḥ śrutamR_4,009.020.1
tato 'haṃ taiḥ samāgamya sametair abhiṣecitaḥR_4,009.020.2
rājyaṃ praśāsatas tasya nyāyato mama rāghavaR_4,009.021.1
ājagāma ripuṃ hatvā vālī tam asurottamamR_4,009.021.2
abhiṣiktaṃ tu māṃ dṛṣṭvā krodhāt saṃraktalocanaḥR_4,009.022.1
madīyān mantriṇo baddhvā paruṣaṃ vākyam abravītR_4,009.022.2
nigrahe 'pi samarthasya taṃ pāpaṃ prati rāghavaR_4,009.023.1
na prāvartata me buddhir bhrātṛgauravayantritāR_4,009.023.2
mānayaṃs taṃ mahātmānaṃ yathāvac cābhyavādayamR_4,009.024.1
uktāś ca nāśiṣas tena saṃtuṣṭenāntarātmanāR_4,009.024.2
tataḥ krodhasamāviṣṭaṃ saṃrabdhaṃ tam upāgatamR_4,010.001.1
ahaṃ prasādayāṃ cakre bhrātaraṃ priyakāmyayāR_4,010.001.2
diṣṭyāsi kuśalī prāpto nihataś ca tvayā ripuḥR_4,010.002.1
anāthasya hi me nāthas tvam eko 'nāthanandanaḥR_4,010.002.2
idaṃ bahuśalākaṃ te pūrṇacandram ivoditamR_4,010.003.1
chatraṃ savālavyajanaṃ pratīcchasva mayodyatamR_4,010.003.2
tvam eva rājā mānārhaḥ sadā cāhaṃ yathāpurāR_4,010.004.1
nyāsabhūtam idaṃ rājyaṃ tava niryātayāmy ahamR_4,010.004.2
mā ca roṣaṃ kṛthāḥ saumya mayi śatrunibarhaṇaR_4,010.005.1
yāce tvāṃ śirasā rājan mayā baddho 'yam añjaliḥR_4,010.005.2
balād asmi samāgamya mantribhiḥ puravāsibhiḥR_4,010.006.1
rājabhāve niyukto 'haṃ śūnyadeśajigīṣayāR_4,010.006.2
snigdham evaṃ bruvāṇaṃ māṃ sa tu nirbhartsya vānaraḥR_4,010.007.1
dhik tvām iti ca mām uktvā bahu tat tad uvāca haR_4,010.007.2
prakṛtīś ca samānīya mantriṇaś caiva saṃmatānR_4,010.008.1
mām āha suhṛdāṃ madhye vākyaṃ paramagarhitamR_4,010.008.2
viditaṃ vo yathā rātrau māyāvī sa mahāsuraḥR_4,010.009.1
māṃ samāhvayata krūro yuddhākāṅkṣī sudurmatiḥR_4,010.009.2
tasya tad garjitaṃ śrutvā niḥsṛto 'haṃ nṛpālayātR_4,010.010.1
anuyātaś ca māṃ tūrṇam ayaṃ bhrātā sudāruṇaḥR_4,010.010.2
prādravad bhayasaṃtrasto vīkṣyāvāṃ tam anudrutauR_4,010.011.1
anudrutas tu vegena praviveśa mahābilamR_4,010.011.2
taṃ praviṣṭaṃ viditvā tu sughoraṃ sumahad bilamR_4,010.012.1
ayam ukto 'tha me bhrātā mayā tu krūradarśanaḥR_4,010.012.2
ahatvā nāsti me śaktiḥ pratigantum itaḥ purīmR_4,010.013.1
biladvāri pratīkṣa tvaṃ yāvad enaṃ nihanmy ahamR_4,010.013.2
sthito 'yam iti matvā tu praviṣṭo 'haṃ durāsadamR_4,010.014.1
taṃ ca me mārgamāṇasya gataḥ saṃvatsaras tadāR_4,010.014.2
sa tu dṛṣṭo mayā śatrur anirvedād bhayāvahaḥR_4,010.015.1
nihataś ca mayā tatra so 'suro bandhubhiḥ sahaR_4,010.015.2
tasyāsyāt tu pravṛttena rudhiraugheṇa tad bilamR_4,010.016.1
pūrṇam āsīd durākrāmaṃ stanatas tasya bhūtaleR_4,010.016.2
sūdayitvā tu taṃ śatruṃ vikrāntaṃ dundubheḥ sutamR_4,010.017.1
niṣkrāmann eva paśyāmi bilasya pihitaṃ mukhamR_4,010.017.2
vikrośamānasya tu me sugrīveti punaḥ punaḥR_4,010.018.1
yadā prativaco nāsti tato 'haṃ bhṛśaduḥkhitaḥR_4,010.018.2
pādaprahārais tu mayā bahuśas tad vidāritamR_4,010.019.1
tato 'haṃ tena niṣkramya yathā punar upāgataḥR_4,010.019.2
tatrānenāsmi saṃruddho rājyaṃ mārgayatātmanaḥR_4,010.020.1
sugrīveṇa nṛśaṃsena vismṛtya bhrātṛsauhṛdamR_4,010.020.2
evam uktvā tu māṃ tatra vastreṇaikena vānaraḥR_4,010.021.1
tadā nirvāsayām āsa vālī vigatasādhvasaḥR_4,010.021.2
tenāham apaviddhaś ca hṛtadāraś ca rāghavaR_4,010.022.1
tadbhayāc ca mahīkṛtsnā krānteyaṃ savanārṇavāR_4,010.022.2
ṛśyamūkaṃ girivaraṃ bhāryāharaṇaduḥkhitaḥR_4,010.023.1
praviṣṭo 'smi durādharṣaṃ vālinaḥ kāraṇāntareR_4,010.023.2
etat te sarvam ākhyātaṃ vairānukathanaṃ mahatR_4,010.024.1
anāgasā mayā prāptaṃ vyasanaṃ paśya rāghavaR_4,010.024.2
vālinas tu bhayārtasya sarvalokābhayaṃkaraR_4,010.025.1
kartum arhasi me vīra prasādaṃ tasya nigrahātR_4,010.025.2
evam uktaḥ sa tejasvī dharmajño dharmasaṃhitamR_4,010.026.1
vacanaṃ vaktum ārebhe sugrīvaṃ prahasann ivaR_4,010.026.2
amoghāḥ sūryasaṃkāśā mameme niśitāḥ śarāḥR_4,010.027.1
tasmin vālini durvṛtte patiṣyanti ruṣānvitāḥR_4,010.027.2
yāvat taṃ na hi paśyeyaṃ tava bhāryāpahāriṇamR_4,010.028.1
tāvat sa jīvet pāpātmā vālī cāritradūṣakaḥR_4,010.028.2
ātmānumānāt paśyāmi magnaṃ tvāṃ śokasāgareR_4,010.029.1
tvām ahaṃ tārayiṣyāmi kāmaṃ prāpsyasi puṣkalamR_4,010.029.2
rāmasya vacanaṃ śrutvā harṣapauruṣavardhanamR_4,011.001.1
sugrīvaḥ pūjayāṃ cakre rāghavaṃ praśaśaṃsa caR_4,011.001.2
asaṃśayaṃ prajvalitais tīkṣṇair marmātigaiḥ śaraiḥR_4,011.002.1
tvaṃ daheḥ kupito lokān yugānta iva bhāskaraḥR_4,011.002.2
vālinaḥ pauruṣaṃ yat tad yac ca vīryaṃ dhṛtiś ca yāR_4,011.003.1
tan mamaikamanāḥ śrutvā vidhatsva yadanantaramR_4,011.003.2
samudrāt paścimāt pūrvaṃ dakṣiṇād api cottaramR_4,011.004.1
krāmaty anudite sūrye vālī vyapagataklamaḥR_4,011.004.2
agrāṇy āruhya śailānāṃ śikharāṇi mahānty apiR_4,011.005.1
ūrdhvam utkṣipya tarasā pratigṛhṇāti vīryavānR_4,011.005.2
bahavaḥ sāravantaś ca vaneṣu vividhā drumāḥR_4,011.006.1
vālinā tarasā bhagnā balaṃ prathayatātmanaḥR_4,011.006.2
mahiṣo dundubhir nāma kailāsaśikharaprabhaḥR_4,011.007.1
balaṃ nāgasahasrasya dhārayām āsa vīryavānR_4,011.007.2
vīryotsekena duṣṭātmā varadānāc ca mohitaḥR_4,011.008.1
jagāma sa mahākāyaḥ samudraṃ saritāṃ patimR_4,011.008.2
ūrmimantam atikramya sāgaraṃ ratnasaṃcayamR_4,011.009.1
mama yuddhaṃ prayaccheti tam uvāca mahārṇavamR_4,011.009.2
tataḥ samudro dharmātmā samutthāya mahābalaḥR_4,011.010.1
abravīd vacanaṃ rājann asuraṃ kālacoditamR_4,011.010.2
samartho nāsmi te dātuṃ yuddhaṃ yuddhaviśāradaR_4,011.011.1
śrūyatām abhidhāsyāmi yas te yuddhaṃ pradāsyatiR_4,011.011.2
śailarājo mahāraṇye tapasviśaraṇaṃ paramR_4,011.012.1
śaṃkaraśvaśuro nāmnā himavān iti viśrutaḥR_4,011.012.2
guhā prasravaṇopeto bahukandaranirjharaḥR_4,011.013.1
sa samarthas tava prītim atulāṃ kartum āhaveR_4,011.013.2
taṃ bhītam iti vijñāya samudram asurottamaḥR_4,011.014.1
himavadvanam āgacchac charaś cāpād iva cyutaḥR_4,011.014.2
tatas tasya gireḥ śvetā gajendravipulāḥ śilāḥR_4,011.015.1
cikṣepa bahudhā bhūmau dundubhir vinanāda caR_4,011.015.2
tataḥ śvetāmbudākāraḥ saumyaḥ prītikarākṛtiḥR_4,011.016.1
himavān abravīd vākyaṃ sva eva śikhare sthitaḥR_4,011.016.2
kleṣṭum arhasi māṃ na tvaṃ dundubhe dharmavatsalaR_4,011.017.1
raṇakarmasv akuśalas tapasviśaraṇaṃ hy ahamR_4,011.017.2
tasya tad vacanaṃ śrutvā girirājasya dhīmataḥR_4,011.018.1
uvāca dundubhir vākyaṃ krodhāt saṃraktalocanaḥR_4,011.018.2
yadi yuddhe 'samarthas tvaṃ madbhayād vā nirudyamaḥR_4,011.019.1
tam ācakṣva pradadyān me yo 'dya yuddhaṃ yuyutsataḥR_4,011.019.2
himavān abravīd vākyaṃ śrutvā vākyaviśāradaḥR_4,011.020.1
anuktapūrvaṃ dharmātmā krodhāt tam asurottamamR_4,011.020.2
vālī nāma mahāprājñaḥ śakratulyaparākramaḥR_4,011.021.1
adhyāste vānaraḥ śrīmān kiṣkindhām atulaprabhāmR_4,011.021.2
sa samartho mahāprājñas tava yuddhaviśāradaḥR_4,011.022.1
dvandvayuddhaṃ mahad dātuṃ namucer iva vāsavaḥR_4,011.022.2
taṃ śīghram abhigaccha tvaṃ yadi yuddham ihecchasiR_4,011.023.1
sa hi durdharṣaṇo nityaṃ śūraḥ samarakarmaṇiR_4,011.023.2
śrutvā himavato vākyaṃ krodhāviṣṭaḥ sa dundubhiḥR_4,011.024.1
jagāma tāṃ purīṃ tasya kiṣkindhāṃ vālinas tadāR_4,011.024.2
dhārayan māhiṣaṃ rūpaṃ tīkṣṇaśṛṅgo bhayāvahaḥR_4,011.025.1
prāvṛṣīva mahāmeghas toyapūrṇo nabhastaleR_4,011.025.2
tatas tu dvāram āgamya kiṣkindhāyā mahābalaḥR_4,011.026.1
nanarda kampayan bhūmiṃ dundubhir dundubhir yathāR_4,011.026.2
samīpajān drumān bhañjan vasudhāṃ dārayan khuraiḥR_4,011.027.1
viṣāṇenollekhan darpāt taddvāraṃ dvirado yathāR_4,011.027.2
antaḥpuragato vālī śrutvā śabdam amarṣaṇaḥR_4,011.028.1
niṣpapāta saha strībhis tārābhir iva candramāḥR_4,011.028.2
mitaṃ vyaktākṣarapadaṃ tam uvāca sa dundubhimR_4,011.029.1
harīṇām īśvaro vālī sarveṣāṃ vanacāriṇāmR_4,011.029.2
kimarthaṃ nagaradvāram idaṃ ruddhvā vinardasiR_4,011.030.1
dundubhe vidito me 'si rakṣa prāṇān mahābalaR_4,011.030.2
tasya tad vacanaṃ śrutvā vānarendrasya dhīmataḥR_4,011.031.1
uvāca dundubhir vākyaṃ krodhāt saṃraktalocanaḥR_4,011.031.2
na tvaṃ strīsaṃnidhau vīra vacanaṃ vaktum arhasiR_4,011.032.1
mama yuddhaṃ prayaccha tvaṃ tato jñāsyāmi te balamR_4,011.032.2
atha vā dhārayiṣyāmi krodham adya niśām imāmR_4,011.033.1
gṛhyatām udayaḥ svairaṃ kāmabhogeṣu vānaraR_4,011.033.2
yo hi mattaṃ pramattaṃ vā suptaṃ vā rahitaṃ bhṛśamR_4,011.034.1
hanyāt sa bhrūṇahā loke tvadvidhaṃ madamohitamR_4,011.034.2
sa prahasyābravīn mandaṃ krodhāt tam asurottamamR_4,011.035.1
visṛjya tāḥ striyaḥ sarvās tārāprabhṛtikās tadāR_4,011.035.2
matto 'yam iti mā maṃsthā yady abhīto 'si saṃyugeR_4,011.036.1
mado 'yaṃ saṃprahāre 'smin vīrapānaṃ samarthyatāmR_4,011.036.2
tam evam uktvā saṃkruddho mālām utkṣipya kāñcanīmR_4,011.037.1
pitrā dattāṃ mahendreṇa yuddhāya vyavatiṣṭhataR_4,011.037.2
viṣāṇayor gṛhītvā taṃ dundubhiṃ girisaṃnibhamR_4,011.038.1
vālī vyāpātayāṃ cakre nanarda ca mahāsvanamR_4,011.038.2
śrotrābhyām atha raktaṃ tu tasya susrāva pātyataḥR_4,011.039.1
papāta ca mahākāyaḥ kṣitau pañcatvam āgataḥR_4,011.039.2
taṃ tolayitvā bāhubhyāṃ gatasattvam acetanamR_4,011.040.1
cikṣepa vegavān vālī vegenaikena yojanamR_4,011.040.2
tasya vegapraviddhasya vaktrāt kṣatajabindavaḥR_4,011.041.1
prapetur mārutotkṣiptā mataṅgasyāśramaṃ pratiR_4,011.041.2
utsasarja mahāśāpaṃ kṣeptāraṃ vālinaṃ pratiR_4,011.042.1
iha tenāpraveṣṭavyaṃ praviṣṭasya badho bhavetR_4,011.042.2
R_4,011.042R_4,011.043.1
sa maharṣiṃ samāsādya yācate sma kṛtāñjaliḥR_4,011.043.2
tataḥ śāpabhayād bhīta ṛśyamūkaṃ mahāgirimR_4,011.044.1
praveṣṭuṃ necchati harir draṣṭuṃ vāpi nareśvaraR_4,011.044.2
tasyāpraveśaṃ jñātvāham idaṃ rāma mahāvanamR_4,011.045.1
vicarāmi sahāmātyo viṣādena vivarjitaḥR_4,011.045.2
eṣo 'sthinicayas tasya dundubheḥ saṃprakāśateR_4,011.046.1
vīryotsekān nirastasya girikūṭanibho mahānR_4,011.046.2
ime ca vipulāḥ sālāḥ sapta śākhāvalambinaḥR_4,011.047.1
yatraikaṃ ghaṭate vālī niṣpatrayitum ojasāR_4,011.047.2
etad asyāsamaṃ vīryaṃ mayā rāma prakāśitamR_4,011.048.1
kathaṃ taṃ vālinaṃ hantuṃ samare śakṣyase nṛpaR_4,011.048.2
yadi bhindyād bhavān sālān imāṃs tv ekeṣuṇā tataḥR_4,011.049.1
jānīyāṃ tvāṃ mahābāho samarthaṃ vālino vadheR_4,011.049.2
rāghavo dundubheḥ kāyaṃ pādāṅguṣṭhena līlayāR_4,011.050.1
tolayitvā mahābāhuś cikṣepa daśayojanamR_4,011.050.2
kṣiptaṃ dṛṣṭvā tataḥ kāyaṃ sugrīvaḥ punar abravītR_4,011.051.1
lakṣmaṇasyāgrato rāmam idaṃ vacanam arthavatR_4,011.051.2
laghuḥ saṃprati nirmāṃsas tṛṇabhūtaś ca rāghavaR_4,011.052.1
nātra śakyaṃ balaṃ jñātuṃ tava vā tasya vādhikamR_4,011.052.2
etac ca vacanaṃ śrutvā sugrīveṇa subhāṣitamR_4,012.001.1
pratyayārthaṃ mahātejā rāmo jagrāha kārmukamR_4,012.001.2
sa gṛhītvā dhanur ghoraṃ śaram ekaṃ ca mānadaḥR_4,012.002.1
sālān uddiśya cikṣepa jyāsvanaiḥ pūrayan diśaḥR_4,012.002.2
sa visṛṣṭo balavatā bāṇaḥ svarṇapariṣkṛtaḥR_4,012.003.1
bhittvā sālān giriprasthe sapta bhūmiṃ viveśa haR_4,012.003.2
praviṣṭas tu muhūrtena rasāṃ bhittvā mahājavaḥR_4,012.004.1
niṣpatya ca punas tūrṇaṃ svatūṇīṃ praviveśa haR_4,012.004.2
tān dṛṣṭvā sapta nirbhinnān sālān vānarapuṃgavaḥR_4,012.005.1
rāmasya śaravegena vismayaṃ paramaṃ gataḥR_4,012.005.2
sa mūrdhnā nyapatad bhūmau pralambīkṛtabhūṣaṇaḥR_4,012.006.1
sugrīvaḥ paramaprīto rāghavāya kṛtāñjaliḥR_4,012.006.2
idaṃ covāca dharmajñaṃ karmaṇā tena harṣitaḥR_4,012.007.1
rāmaṃ sarvāstraviduṣāṃ śreṣṭhaṃ śūram avasthitamR_4,012.007.2
sendrān api surān sarvāṃs tvaṃ bāṇaiḥ puruṣarṣabhaR_4,012.008.1
samarthaḥ samare hantuṃ kiṃ punar vālinaṃ prabhoR_4,012.008.2
yena sapta mahāsālā girir bhūmiś ca dāritāḥR_4,012.009.1
bāṇenaikena kākutstha sthātā te ko raṇāgrataḥR_4,012.009.2
adya me vigataḥ śokaḥ prītir adya parā mamaR_4,012.010.1
suhṛdaṃ tvāṃ samāsādya mahendravaruṇopamamR_4,012.010.2
tam adyaiva priyārthaṃ me vairiṇaṃ bhrātṛrūpiṇamR_4,012.011.1
vālinaṃ jahi kākutstha mayā baddho 'yam añjaliḥR_4,012.011.2
tato rāmaḥ pariṣvajya sugrīvaṃ priyadarśanamR_4,012.012.1
pratyuvāca mahāprājño lakṣmaṇānumataṃ vacaḥR_4,012.012.2
asmād gacchāma kiṣkindhāṃ kṣipraṃ gaccha tvam agrataḥR_4,012.013.1
gatvā cāhvaya sugrīva vālinaṃ bhrātṛgandhinamR_4,012.013.2
sarve te tvaritaṃ gatvā kiṣkindhāṃ vālinaḥ purīmR_4,012.014.1
vṛkṣair ātmānam āvṛtya vyatiṣṭhan gahane vaneR_4,012.014.2
sugrīvo vyanadad ghoraṃ vālino hvānakāraṇātR_4,012.015.1
gāḍhaṃ parihito vegān nādair bhindann ivāmbaramR_4,012.015.2
taṃ śrutvā ninadaṃ bhrātuḥ kruddho vālī mahābalaḥR_4,012.016.1
niṣpapāta susaṃrabdho bhāskaro 'stataṭād ivaR_4,012.016.2
tataḥ sutumulaṃ yuddhaṃ vālisugrīvayor abhūtR_4,012.017.1
gagane grahayor ghoraṃ budhāṅgārakayor ivaR_4,012.017.2
talair aśanikalpaiś ca vajrakalpaiś ca muṣṭibhiḥR_4,012.018.1
jaghnatuḥ samare 'nyonyaṃ bhrātarau krodhamūrchitauR_4,012.018.2
tato rāmo dhanuṣpāṇis tāv ubhau samudīkṣya tuR_4,012.019.1
anyonyasadṛśau vīrāv ubhau devāv ivāśvinauR_4,012.019.2
yan nāvagacchat sugrīvaṃ vālinaṃ vāpi rāghavaḥR_4,012.020.1
tato na kṛtavān buddhiṃ moktum antakaraṃ śaramR_4,012.020.2
etasminn antare bhagnaḥ sugrīvas tena vālināR_4,012.021.1
apaśyan rāghavaṃ nātham ṛśyamūkaṃ pradudruveR_4,012.021.2
klānto rudhirasiktāṅgaḥ prahārair jarjarīkṛtaḥR_4,012.022.1
vālinābhidrutaḥ krodhāt praviveśa mahāvanamR_4,012.022.2
taṃ praviṣṭaṃ vanaṃ dṛṣṭvā vālī śāpabhayāt tataḥR_4,012.023.1
mukto hy asi tvam ity uktvā sa nivṛtto mahābalaḥR_4,012.023.2
rāghavo 'pi saha bhrātrā saha caiva hanūmatāR_4,012.024.1
tad eva vanam āgacchat sugrīvo yatra vānaraḥR_4,012.024.2
taṃ samīkṣyāgataṃ rāmaṃ sugrīvaḥ sahalakṣmaṇamR_4,012.025.1
hrīmān dīnam uvācedaṃ vasudhām avalokayanR_4,012.025.2
āhvayasveti mām uktvā darśayitvā ca vikramamR_4,012.026.1
vairiṇā ghātayitvā ca kim idānīṃ tvayā kṛtamR_4,012.026.2
tām eva velāṃ vaktavyaṃ tvayā rāghava tattvataḥR_4,012.027.1
vālinaṃ na nihanmīti tato nāham ito vrajeR_4,012.027.2
tasya caivaṃ bruvāṇasya sugrīvasya mahātmanaḥR_4,012.028.1
karuṇaṃ dīnayā vācā rāghavaḥ punar abravītR_4,012.028.2
sugrīva śrūyatāṃ tātaḥ krodhaś ca vyapanīyatāmR_4,012.029.1
kāraṇaṃ yena bāṇo 'yaṃ na mayā sa visarjitaḥR_4,012.029.2
alaṃkāreṇa veṣeṇa pramāṇena gatena caR_4,012.030.1
tvaṃ ca sugrīva vālī ca sadṛśau sthaḥ parasparamR_4,012.030.2
svareṇa varcasā caiva prekṣitena ca vānaraR_4,012.031.1
vikrameṇa ca vākyaiś ca vyaktiṃ vāṃ nopalakṣayeR_4,012.031.2
tato 'haṃ rūpasādṛśyān mohito vānarottamaR_4,012.032.1
notsṛjāmi mahāvegaṃ śaraṃ śatrunibarhaṇamR_4,012.032.2
etanmuhūrte tu mayā paśya vālinam āhaveR_4,012.033.1
nirastam iṣuṇaikena veṣṭamānaṃ mahītaleR_4,012.033.2
abhijñānaṃ kuruṣva tvam ātmano vānareśvaraR_4,012.034.1
yena tvām abhijānīyāṃ dvandvayuddham upāgatamR_4,012.034.2
gajapuṣpīm imāṃ phullām utpāṭya śubhalakṣaṇāmR_4,012.035.1
kuru lakṣmaṇa kaṇṭhe 'sya sugrīvasya mahātmanaḥR_4,012.035.2
tato giritaṭe jātām utpāṭya kusumāyutāmR_4,012.036.1
lakṣmaṇo gajapuṣpīṃ tāṃ tasya kaṇṭhe vyasarjayatR_4,012.036.2
sa tathā śuśubhe śrīmāṃl latayā kaṇṭhasaktayāR_4,012.037.1
mālayeva balākānāṃ sasaṃdhya iva toyadaḥR_4,012.037.2
vibhrājamāno vapuṣā rāmavākyasamāhitaḥR_4,012.038.1
jagāma saha rāmeṇa kiṣkindhāṃ vālipālitāmR_4,012.038.2
ṛśyamūkāt sa dharmātmā kiṣkindhāṃ lakṣmaṇāgrajaḥR_4,013.001.1
jagāma sahasugrīvo vālivikramapālitāmR_4,013.001.2
samudyamya mahac cāpaṃ rāmaḥ kāñcanabhūṣitamR_4,013.002.1
śarāṃś cāditya saṃkāśān gṛhītvā raṇasādhakānR_4,013.002.2
agratas tu yayau tasya rāghavasya mahātmanaḥR_4,013.003.1
sugrīvaḥ saṃhatagrīvo lakṣmaṇaś ca mahābalaḥR_4,013.003.2
pṛṣṭhato hanumān vīro nalo nīlaś ca vānaraḥR_4,013.004.1
tāraś caiva mahātejā hariyūthapa yūthapāḥR_4,013.004.2
te vīkṣamāṇā vṛkṣāṃś ca puṣpabhārāvalambinaḥR_4,013.005.1
prasannāmbuvahāś caiva saritaḥ sāgaraṃ gamāḥR_4,013.005.2
kandarāṇi ca śailāṃś ca nirjharāṇi guhās tathāR_4,013.006.1
śikharāṇi ca mukhyāni darīś ca priyadarśanāḥR_4,013.006.2
vaidūryavimalaiḥ parṇaiḥ padmaiś cākāśakuḍmalaiḥR_4,013.007.1
śobhitān sajalān mārge taṭākāṃś ca vyalokayanR_4,013.007.2
kāraṇḍaiḥ sārasair haṃsair vañjūlair jalakukkuṭaiḥR_4,013.008.1
cakravākais tathā cānyaiḥ śakunaiḥ pratināditānR_4,013.008.2
mṛduśaṣpāṅkurāhārān nirbhayān vanagocarānR_4,013.009.1
carataḥ sarvato 'paśyan sthalīṣu hariṇān sthitānR_4,013.009.2
taṭākavairiṇaś cāpi śukladantavibhūṣitānR_4,013.010.1
ghorān ekacarān vanyān dviradān kūlaghātinaḥR_4,013.010.2
vane vanacarāṃś cānyān khecarāṃś ca vihaṃgamānR_4,013.011.1
paśyantas tvaritā jagmuḥ sugrīvavaśavartinaḥR_4,013.011.2
teṣāṃ tu gacchatāṃ tatra tvaritaṃ raghunandanaḥR_4,013.012.1
drumaṣaṇḍaṃ vanaṃ dṛṣṭvā rāmaḥ sugrīvam abravītR_4,013.012.2
eṣa megha ivākāśe vṛkṣaṣaṇḍaḥ prakāśateR_4,013.013.1
meghasaṃghātavipulaḥ paryantakadalīvṛtaḥR_4,013.013.2
kim etaj jñātum icchāmi sakhe kautūhalaṃ mamaR_4,013.014.1
kautūhalāpanayanaṃ kartum icchāmy ahaṃ tvayāR_4,013.014.2
tasya tad vacanaṃ śrutvā rāghavasya mahātmanaḥR_4,013.015.1
gacchann evācacakṣe 'tha sugrīvas tan mahad vanamR_4,013.015.2
etad rāghava vistīrṇam āśramaṃ śramanāśanamR_4,013.016.1
udyānavanasaṃpannaṃ svādumūlaphalodakamR_4,013.016.2
atra saptajanā nāma munayaḥ saṃśitavratāḥR_4,013.017.1
saptaivāsann adhaḥśīrṣā niyataṃ jalaśāyinaḥR_4,013.017.2
saptarātrakṛtāhārā vāyunā vanavāsinaḥR_4,013.018.1
divaṃ varṣaśatair yātāḥ saptabhiḥ sakalevarāḥR_4,013.018.2
teṣām evaṃ prabhāvena drumaprākārasaṃvṛtamR_4,013.019.1
āśramaṃ sudurādharṣam api sendraiḥ surāsuraiḥR_4,013.019.2
pakṣiṇo varjayanty etat tathānye vanacāriṇaḥR_4,013.020.1
viśanti mohād ye 'py atra nivartante na te punaḥR_4,013.020.2
vibhūṣaṇaravāś cātra śrūyante sakalākṣarāḥR_4,013.021.1
tūryagītasvanāś cāpi gandho divyaś ca rāghavaR_4,013.021.2
tretāgnayo 'pi dīpyante dhūmo hy eṣa pradṛśyateR_4,013.022.1
veṣṭayann iva vṛkṣāgrān kapotāṅgāruṇo ghanaḥR_4,013.022.2
kuru praṇāmaṃ dharmātmaṃs tān samuddiśya rāghavaḥR_4,013.023.1
lakṣmaṇena saha bhrātrā prayataḥ saṃyatāñjaliḥR_4,013.023.2
praṇamanti hi ye teṣām ṛṣīṇāṃ bhāvitātmanāmR_4,013.024.1
na teṣām aśubhaṃ kiṃ cic charīre rāma dṛśyateR_4,013.024.2
tato rāmaḥ saha bhrātrā lakṣmaṇena kṛtāñjaliḥR_4,013.025.1
samuddiśya mahātmānas tān ṛṣīn abhyavādayatR_4,013.025.2
abhivādya ca dharmātmā rāmo bhrātā ca lakṣmaṇaḥR_4,013.026.1
sugrīvo vānarāś caiva jagmuḥ saṃhṛṣṭamānasāḥR_4,013.026.2
te gatvā dūram adhvānaṃ tasmāt saptajanāśramātR_4,013.027.1
dadṛśus tāṃ durādharṣāṃ kiṣkindhāṃ vālipālitāmR_4,013.027.2
sarve te tvaritaṃ gatvā kiṣkindhāṃ vālipālitāmR_4,014.001.1
vṛkṣair ātmānam āvṛtya vyatiṣṭhan gahane vaneR_4,014.001.2
vicārya sarvato dṛṣṭiṃ kānane kānanapriyaḥR_4,014.002.1
sugrīvo vipulagrīvaḥ krodham āhārayad bhṛśamR_4,014.002.2
tataḥ sa ninadaṃ ghoraṃ kṛtvā yuddhāya cāhvayatR_4,014.003.1
parivāraiḥ parivṛto nādair bhindann ivāmbaramR_4,014.003.2
atha bālārkasadṛśo dṛptasiṃhagatis tadāR_4,014.004.1
dṛṣṭvā rāmaṃ kriyādakṣaṃ sugrīvo vākyam abravītR_4,014.004.2
harivāgurayā vyāptaṃ taptakāñcanatoraṇāmR_4,014.005.1
prāptāḥ sma dhvajayantrāḍhyāṃ kiṣkindhāṃ vālinaḥ purīmR_4,014.005.2
pratijñā yā tvayā vīra kṛtā vālivadhe purāR_4,014.006.1
saphalāṃ tāṃ kuru kṣipraṃ latāṃ kāla ivāgataḥR_4,014.006.2
evam uktas tu dharmātmā sugrīveṇa sa rāghavaḥR_4,014.007.1
tam athovāca sugrīvaṃ vacanaṃ śatrusūdanaḥR_4,014.007.2
kṛtābhijñāna cihnas tvam anayā gajasāhvayāR_4,014.008.1
viparīta ivākāśe sūryo nakṣatra mālayāR_4,014.008.2
adya vālisamutthaṃ te bhayaṃ vairaṃ ca vānaraR_4,014.009.1
ekenāhaṃ pramokṣyāmi bāṇamokṣeṇa saṃyugeR_4,014.009.2
mama darśaya sugrīvavairiṇaṃ bhrātṛrūpiṇamR_4,014.010.1
vālī vinihato yāvad vane pāṃsuṣu veṣṭateR_4,014.010.2
yadi dṛṣṭipathaṃ prāpto jīvan sa vinivartateR_4,014.011.1
tato doṣeṇa mā gacchet sadyo garhec ca mā bhavānR_4,014.011.2
pratyakṣaṃ sapta te sālā mayā bāṇena dāritāḥR_4,014.012.1
tato vetsi balenādya bālinaṃ nihataṃ mayāR_4,014.012.2
anṛtaṃ noktapūrvaṃ me vīra kṛcchre 'pi tiṣṭhatāR_4,014.013.1
dharmalobhaparītena na ca vakṣye kathaṃ canaR_4,014.013.2
saphalāṃ ca kariṣyāmi pratijñāṃ jahi saṃbhramamR_4,014.014.1
prasūtaṃ kalamaṃ kṣetre varṣeṇeva śatakratuḥR_4,014.014.2
tadāhvānanimittaṃ tvaṃ vālino hemamālinaḥR_4,014.015.1
sugrīva kuru taṃ śabdaṃ niṣpated yena vānaraḥR_4,014.015.2
jitakāśī jayaślāghī tvayā cādharṣitaḥ purātR_4,014.016.1
niṣpatiṣyaty asaṃgena vālī sa priyasaṃyugaḥR_4,014.016.2
ripūṇāṃ dharṣaṇaṃ śūrā marṣayanti na saṃyugeR_4,014.017.1
jānantas tu svakaṃ vīryaṃ strīsamakṣaṃ viśeṣataḥR_4,014.017.2
sa tu rāmavacaḥ śrutvā sugrīvo hemapiṅgalaḥR_4,014.018.1
nanarda krūranādena vinirbhindann ivāmbaramR_4,014.018.2
tasya śabdena vitrastā gāvo yānti hataprabhāḥR_4,014.019.1
rājadoṣaparāmṛṣṭāḥ kulastriya ivākulāḥR_4,014.019.2
dravanti ca mṛgāḥ śīghraṃ bhagnā iva raṇe hayāḥR_4,014.020.1
patanti ca khagā bhūmau kṣīṇapuṇyā iva grahāḥR_4,014.020.2
tataḥ sa jīmūtagaṇapraṇādo nādaṃ vyamuñcat tvarayā pratītaḥR_4,014.021.1
sūryātmajaḥ śauryavivṛddhatejāḥ saritpatir vānilacañcalormiḥR_4,014.021.2
atha tasya ninādaṃ taṃ sugrīvasya mahātmanaḥR_4,015.001.1
śuśrāvāntaḥpuragato vālī bhrātur amarṣaṇaḥR_4,015.001.2
śrutvā tu tasya ninadaṃ sarvabhūtaprakampanamR_4,015.002.1
madaś caikapade naṣṭaḥ krodhaś cāpatito mahānR_4,015.002.2
sa tu roṣaparītāṅgo vālī saṃdhyātapaprabhaḥR_4,015.003.1
uparakta ivādityaḥ sadyo niṣprabhatāṃ gataḥR_4,015.003.2
vālī daṃṣṭrā karālas tu krodhād dīptāgnisaṃnibhaḥR_4,015.004.1
bhāty utpatitapadmābhaḥ samṛṇāla iva hradaḥR_4,015.004.2
śabdaṃ durmarṣaṇaṃ śrutvā niṣpapāta tato hariḥR_4,015.005.1
vegena caraṇanyāsair dārayann iva medinīmR_4,015.005.2
taṃ tu tārā pariṣvajya snehād darśitasauhṛdāR_4,015.006.1
uvāca trastasaṃbhrāntā hitodarkam idaṃ vacaḥR_4,015.006.2
sādhu krodham imaṃ vīra nadī vegam ivāgatamR_4,015.007.1
śayanād utthitaḥ kālyaṃ tyaja bhuktām iva srajamR_4,015.007.2
sahasā tava niṣkrāmo mama tāvan na rocateR_4,015.008.1
śrūyatām abhidhāsyāmi yannimittaṃ nivāryaseR_4,015.008.2
pūrvam āpatitaḥ krodhāt sa tvām āhvayate yudhiR_4,015.009.1
niṣpatya ca nirastas te hanyamāno diśo gataḥR_4,015.009.2
tvayā tasya nirastasya pīḍitasya viśeṣataḥR_4,015.010.1
ihaitya punar āhvānaṃ śaṅkāṃ janayatīva meR_4,015.010.2
darpaś ca vyavasāyaś ca yādṛśas tasya nardataḥR_4,015.011.1
ninādasya ca saṃrambho naitad alpaṃ hi kāraṇamR_4,015.011.2
nāsahāyam ahaṃ manye sugrīvaṃ tam ihāgatamR_4,015.012.1
avaṣṭabdhasahāyaś ca yam āśrityaiṣa garjatiR_4,015.012.2
prakṛtyā nipuṇaś caiva buddhimāṃś caiva vānaraḥR_4,015.013.1
aparīkṣitavīryeṇa sugrīvaḥ saha naiṣyatiR_4,015.013.2
pūrvam eva mayā vīra śrutaṃ kathayato vacaḥR_4,015.014.1
aṅgadasya kumārasya vakṣyāmi tvā hitaṃ vacaḥR_4,015.014.2
tava bhrātur hi vikhyātaḥ sahāyo raṇakarkaśaḥR_4,015.015.1
rāmaḥ parabalāmardī yugāntāgnir ivotthitaḥR_4,015.015.2
nivāsavṛkṣaḥ sādhūnām āpannānāṃ parā gatiḥR_4,015.016.1
ārtānāṃ saṃśrayaś caiva yaśasaś caikabhājanamR_4,015.016.2
jñānavijñānasaṃpanno nideśo nirataḥ pituḥR_4,015.017.1
dhātūnām iva śailendro guṇānām ākaro mahānR_4,015.017.2
tatkṣamaṃ na virodhas te saha tena mahātmanāR_4,015.018.1
durjayenāprameyena rāmeṇa raṇakarmasuR_4,015.018.2
śūra vakṣyāmi te kiṃ cin na cecchāmy abhyasūyitumR_4,015.019.1
śrūyatāṃ kriyatāṃ caiva tava vakṣyāmi yad dhitamR_4,015.019.2
yauvarājyena sugrīvaṃ tūrṇaṃ sādhv abhiṣecayaR_4,015.020.1
vigrahaṃ mā kṛthā vīra bhrātrā rājan balīyasāR_4,015.020.2
ahaṃ hi te kṣamaṃ manye tava rāmeṇa sauhṛdamR_4,015.021.1
sugrīveṇa ca saṃprītiṃ vairam utsṛjya dūrataḥR_4,015.021.2
lālanīyo hi te bhrātā yavīyān eṣa vānaraḥR_4,015.022.1
tatra vā sann ihastho vā sarvathā bandhur eva teR_4,015.022.2
yadi te matpriyaṃ kāryaṃ yadi cāvaiṣi māṃ hitāmR_4,015.023.1
yācyamānaḥ prayatnena sādhu vākyaṃ kuruṣva meR_4,015.023.2
tām evaṃ bruvatīṃ tārāṃ tārādhipanibhānanāmR_4,016.001.1
vālī nirbhartsayām āsa vacanaṃ cedam abravītR_4,016.001.2
garjato 'sya ca saṃrambhaṃ bhrātuḥ śatror viśeṣataḥR_4,016.002.1
marṣayiṣyāmy ahaṃ kena kāraṇena varānaneR_4,016.002.2
adharṣitānāṃ śūrāṇāṃ samareṣv anivartināmR_4,016.003.1
dharṣaṇāmarṣaṇaṃ bhīru maraṇād atiricyateR_4,016.003.2
soḍhuṃ na ca samartho 'haṃ yuddhakāmasya saṃyugeR_4,016.004.1
sugrīvasya ca saṃrambhaṃ hīnagrīvasya garjataḥR_4,016.004.2
na ca kāryo viṣādas te rāghavaṃ prati matkṛteR_4,016.005.1
dharmajñaś ca kṛtajñaś ca kathaṃ pāpaṃ kariṣyatiR_4,016.005.2
nivartasva saha strībhiḥ kathaṃ bhūyo 'nugacchasiR_4,016.006.1
sauhṛdaṃ darśitaṃ tāre mayi bhaktiḥ kṛtā tvayāR_4,016.006.2
pratiyotsyāmy ahaṃ gatvā sugrīvaṃ jahi saṃbhramamR_4,016.007.1
darpaṃ cāsya vineṣyāmi na ca prāṇair vimokṣyateR_4,016.007.2
śāpitāsi mama prāṇair nivartasva jayena caR_4,016.008.1
ahaṃ jitvā nivartiṣye tam alaṃ bhrātaraṃ raṇeR_4,016.008.2
taṃ tu tārā pariṣvajya vālinaṃ priyavādinīR_4,016.009.1
cakāra rudatī mandaṃ dakṣiṇā sā pradakṣiṇamR_4,016.009.2
tataḥ svastyayanaṃ kṛtvā mantravad vijayaiṣiṇīR_4,016.010.1
antaḥpuraṃ saha strībhiḥ praviṣṭā śokamohitāR_4,016.010.2
praviṣṭāyāṃ tu tārāyāṃ saha strībhiḥ svam ālayamR_4,016.011.1
nagarān niryayau kruddho mahāsarpa iva śvasanR_4,016.011.2
sa niḥśvasya mahāvego vālī paramaroṣaṇaḥR_4,016.012.1
sarvataś cārayan dṛṣṭiṃ śatrudarśanakāṅkṣayāR_4,016.012.2
sa dadarśa tataḥ śrīmān sugrīvaṃ hemapiṅgalamR_4,016.013.1
susaṃvītam avaṣṭabdhaṃ dīpyamānam ivānalamR_4,016.013.2
sa taṃ dṛṣṭvā mahāvīryaṃ sugrīvaṃ paryavasthitamR_4,016.014.1
gāḍhaṃ paridadhe vāso vālī paramaroṣaṇaḥR_4,016.014.2
sa vālī gāḍhasaṃvīto muṣṭim udyamya vīryavānR_4,016.015.1
sugrīvam evābhimukho yayau yoddhuṃ kṛtakṣaṇaḥR_4,016.015.2
śliṣṭamuṣṭiṃ samudyamya saṃrabdhataram āgataḥR_4,016.016.1
sugrīvo 'pi samuddiśya vālinaṃ hemamālinamR_4,016.016.2
taṃ vālī krodhatāmrākṣaḥ sugrīvaṃ raṇapaṇḍitamR_4,016.017.1
āpatantaṃ mahāvegam idaṃ vacanam abravītR_4,016.017.2
eṣa muṣṭir mayā baddho gāḍhaḥ sunihitāṅguliḥR_4,016.018.1
mayā vegavimuktas te prāṇān ādāya yāsyatiR_4,016.018.2
evam uktas tu sugrīvaḥ kruddho vālinam abravītR_4,016.019.1
tavaiva ca haran prāṇān muṣṭiḥ patatu mūrdhaniR_4,016.019.2
tāḍitas tena saṃkruddhaḥ samabhikramya vegataḥR_4,016.020.1
abhavac choṇitodgārī sotpīḍa iva parvataḥR_4,016.020.2
sugrīveṇa tu niḥsaṃgaṃ sālam utpāṭya tejasāR_4,016.021.1
gātreṣv abhihato vālī vajreṇeva mahāgiriḥR_4,016.021.2
sa tu vālī pracaritaḥ sālatāḍanavihvalaḥR_4,016.022.1
gurubhārasamākrāntā sāgare naur ivābhavatR_4,016.022.2
tau bhīmabalavikrāntau suparṇasamaveginauR_4,016.023.1
pravṛddhau ghoravapuṣau candrasūryāv ivāmbareR_4,016.023.2
vālinā bhagnadarpas tu sugrīvo mandavikramaḥR_4,016.024.1
vālinaṃ prati sāmarṣo darśayām āsa lāghavamR_4,016.024.2
tato dhanuṣi saṃdhāya śaram āśīviṣopamamR_4,016.025.1
rāghaveṇa mahābāṇo vālivakṣasi pātitaḥR_4,016.025.2
R_4,016.025R_4,016.026.1
vegenābhihato vālī nipapāta mahītaleR_4,016.026.2
athokṣitaḥ śoṇitatoyavisravaiḥ supuṣpitāśoka ivāniloddhataḥR_4,016.027.1
vicetano vāsavasūnur āhave prabhraṃśitendradhvajavat kṣitiṃ gataḥR_4,016.027.2
tataḥ śareṇābhihato rāmeṇa raṇakarkaśaḥR_4,017.001.1
papāta sahasā vālī nikṛtta iva pādapaḥR_4,017.001.2
sa bhūmau nyastasarvāṅgas taptakāñcanabhūṣaṇaḥR_4,017.002.1
apatad devarājasya muktaraśmir iva dhvajaḥR_4,017.002.2
tasmin nipatite bhūmau haryṛṣāṇāṃ gaṇeśvareR_4,017.003.1
naṣṭacandram iva vyoma na vyarājata bhūtalamR_4,017.003.2
bhūmau nipatitasyāpi tasya dehaṃ mahātmanaḥR_4,017.004.1
na śrīr jahāti na prāṇā na tejo na parākramaḥR_4,017.004.2
śakradattā varā mālā kāñcanī ratnabhūṣitāR_4,017.005.1
dadhāra harimukhyasya prāṇāṃs tejaḥ śriyaṃ ca sāR_4,017.005.2
sa tayā mālayā vīro haimayā hariyūthapaḥR_4,017.006.1
saṃdhyānugataparyantaḥ payodhara ivābhavatR_4,017.006.2
tasya mālā ca dehaś ca marmaghātī ca yaḥ śaraḥR_4,017.007.1
tridheva racitā lakṣmīḥ patitasyāpi śobhateR_4,017.007.2
tad astraṃ tasya vīrasya svargamārgaprabhāvanamR_4,017.008.1
rāmabāṇāsanakṣiptam āvahat paramāṃ gatimR_4,017.008.2
taṃ tathā patitaṃ saṃkhye gatārciṣam ivānalamR_4,017.009.1
yayātim iva puṇyānte devalokāt paricyutamR_4,017.009.2
ādityam iva kālena yugānte bhuvi pātitamR_4,017.010.1
mahendram iva durdharṣaṃ mahendram iva duḥsahamR_4,017.010.2
siṃhoraskaṃ mahābāhuṃ dīptāsyaṃ harilocanamR_4,017.011.1
lakṣmaṇānugato rāmo dadarśopasasarpa caR_4,017.011.2
sa dṛṣṭvā rāghavaṃ vālī lakṣmaṇaṃ ca mahābalamR_4,017.012.1
abravīt praśritaṃ vākyaṃ paruṣaṃ dharmasaṃhitamR_4,017.012.2
parāṅmukhavadhaṃ kṛtvā ko nu prāptas tvayā guṇaḥR_4,017.013.1
yad ahaṃ yuddhasaṃrabdhas tvatkṛte nidhanaṃ gataḥR_4,017.013.2
kulīnaḥ sattvasaṃpannas tejasvī caritavrataḥR_4,017.014.1
rāmaḥ karuṇavedī ca prajānāṃ ca hite rataḥR_4,017.014.2
sānukrośo mahotsāhaḥ samayajño dṛḍhavrataḥR_4,017.015.1
iti te sarvabhūtāni kathayanti yaśo bhuviR_4,017.015.2
tān guṇān saṃpradhāryāham agryaṃ cābhijanaṃ tavaR_4,017.016.1
tārayā pratiṣiddhaḥ san sugrīveṇa samāgataḥR_4,017.016.2
na mām anyena saṃrabdhaṃ pramattaṃ veddhum arhasiR_4,017.017.1
iti me buddhir utpannā babhūvādarśane tavaR_4,017.017.2
na tvāṃ vinihatātmānaṃ dharmadhvajam adhārmikamR_4,017.018.1
jāne pāpasamācāraṃ tṛṇaiḥ kūpam ivāvṛtamR_4,017.018.2
satāṃ veṣadharaṃ pāpaṃ pracchannam iva pāvakamR_4,017.019.1
nāhaṃ tvām abhijānāni dharmacchadmābhisaṃvṛtamR_4,017.019.2
viṣaye vā pure vā te yadā nāpakaromy ahamR_4,017.020.1
na ca tvāṃ pratijāne 'haṃ kasmāt tvaṃ haṃsy akilbiṣamR_4,017.020.2
phalamūlāśanaṃ nityaṃ vānaraṃ vanagocaramR_4,017.021.1
mām ihāpratiyudhyantam anyena ca samāgatamR_4,017.021.2
tvaṃ narādhipateḥ putraḥ pratītaḥ priyadarśanaḥR_4,017.022.1
liṅgam apy asti te rājan dṛśyate dharmasaṃhitamR_4,017.022.2
kaḥ kṣatriyakule jātaḥ śrutavān naṣṭasaṃśayaḥR_4,017.023.1
dharmaliṅga praticchannaḥ krūraṃ karma samācaretR_4,017.023.2
rāma rājakule jāto dharmavān iti viśrutaḥR_4,017.024.1
abhavyo bhavyarūpeṇa kimarthaṃ paridhāvasiR_4,017.024.2
sāma dānaṃ kṣamā dharmaḥ satyaṃ dhṛtiparākramauR_4,017.025.1
pārthivānāṃ guṇā rājan daṇḍaś cāpy apakāriṣuR_4,017.025.2
vayaṃ vanacarā rāma mṛgā mūlaphalāśanāḥR_4,017.026.1
eṣā prakṛtir asmākaṃ puruṣas tvaṃ nareśvaraḥR_4,017.026.2
bhūmir hiraṇyaṃ rūpyaṃ ca nigrahe kāraṇāni caR_4,017.027.1
tatra kas te vane lobho madīyeṣu phaleṣu vāR_4,017.027.2
nayaś ca vinayaś cobhau nigrahānugrahāv apiR_4,017.028.1
rājavṛttir asaṃkīrṇā na nṛpāḥ kāmavṛttayaḥR_4,017.028.2
tvaṃ tu kāmapradhānaś ca kopanaś cānavasthitaḥR_4,017.029.1
rājavṛttaiś ca saṃkīrṇaḥ śarāsanaparāyaṇaḥR_4,017.029.2
na te 'sty apacitir dharme nārthe buddhir avasthitāR_4,017.030.1
indriyaiḥ kāmavṛttaḥ san kṛṣyase manujeśvaraR_4,017.030.2
hatvā bāṇena kākutstha mām ihānaparādhinamR_4,017.031.1
kiṃ vakṣyasi satāṃ madhye karma kṛtvā jugupsitamR_4,017.031.2
rājahā brahmahā goghnaś coraḥ prāṇivadhe rataḥR_4,017.032.1
nāstikaḥ parivettā ca sarve nirayagāminaḥR_4,017.032.2
adhāryaṃ carma me sadbhī romāṇy asthi ca varjitamR_4,017.033.1
abhakṣyāṇi ca māṃsāni tvadvidhair dharmacāribhiḥR_4,017.033.2
pañca pañcanakhā bhakṣyā brahmakṣatreṇa rāghavaR_4,017.034.1
śalyakaḥ śvāvidho godhā śaśaḥ kūrmaś ca pañcamaḥR_4,017.034.2
carma cāsthi ca me rājan na spṛśanti manīṣiṇaḥR_4,017.035.1
abhakṣyāṇi ca māṃsāni so 'haṃ pañcanakho hataḥR_4,017.035.2
tvayā nāthena kākutstha na sanāthā vasuṃdharāR_4,017.036.1
pramadā śīlasaṃpannā dhūrtena patitā yathāR_4,017.036.2
śaṭho naikṛtikaḥ kṣudro mithyā praśritamānasaḥR_4,017.037.1
kathaṃ daśarathena tvaṃ jātaḥ pāpo mahātmanāR_4,017.037.2
chinnacāritryakakṣyeṇa satāṃ dharmātivartināR_4,017.038.1
tyaktadharmāṅkuśenāhaṃ nihato rāmahastināR_4,017.038.2
dṛśyamānas tu yudhyethā mayā yudhi nṛpātmajaR_4,017.039.1
adya vaivasvataṃ devaṃ paśyes tvaṃ nihato mayāR_4,017.039.2
tvayādṛśyena tu raṇe nihato 'haṃ durāsadaḥR_4,017.040.1
prasuptaḥ pannageneva naraḥ pānavaśaṃ gataḥR_4,017.040.2
sugrīvapriyakāmena yad ahaṃ nihatas tvayāR_4,017.041.1
kaṇṭhe baddhvā pradadyāṃ te 'nihataṃ rāvaṇaṃ raṇeR_4,017.041.2
nyastāṃ sāgaratoye vā pātāle vāpi maithilīmR_4,017.042.1
jānayeyaṃ tavādeśāc chvetām aśvatarīm ivaR_4,017.042.2
yuktaṃ yat prapnuyād rājyaṃ sugrīvaḥ svargate mayiR_4,017.043.1
ayuktaṃ yad adharmeṇa tvayāhaṃ nihato raṇeR_4,017.043.2
kāmam evaṃvidhaṃ lokaḥ kālena viniyujyateR_4,017.044.1
kṣamaṃ ced bhavatā prāptam uttaraṃ sādhu cintyatāmR_4,017.044.2
ity evam uktvā pariśuṣkavaktraḥ śarābhighātād vyathito mahātmāR_4,017.045.1
samīkṣya rāmaṃ ravisaṃnikāśaṃ tūṣṇīṃ babhūvāmararājasūnuḥR_4,017.045.2
ity uktaḥ praśritaṃ vākyaṃ dharmārthasahitaṃ hitamR_4,018.001.1
paruṣaṃ vālinā rāmo nihatena vicetasāR_4,018.001.2
taṃ niṣprabham ivādityaṃ muktatoyam ivāmbudamR_4,018.002.1
uktavākyaṃ hariśreṣṭham upaśāntam ivānalamR_4,018.002.2
dharmārthaguṇasaṃpannaṃ harīśvaram anuttamamR_4,018.003.1
adhikṣiptas tadā rāmaḥ paścād vālinam abravītR_4,018.003.2
dharmam arthaṃ ca kāmaṃ ca samayaṃ cāpi laukikamR_4,018.004.1
avijñāya kathaṃ bālyān mām ihādya vigarhaseR_4,018.004.2
apṛṣṭvā buddhisaṃpannān vṛddhān ācāryasaṃmatānR_4,018.005.1
saumya vānaracāpalyāt tvaṃ māṃ vaktum ihecchasiR_4,018.005.2
ikṣvākūṇām iyaṃ bhūmiḥ saśailavanakānanāR_4,018.006.1
mṛgapakṣimanuṣyāṇāṃ nigrahānugrahāv apiR_4,018.006.2
tāṃ pālayati dharmātmā bharataḥ satyavāg ṛjuḥR_4,018.007.1
dharmakāmārthatattvajño nigrahānugrahe rataḥR_4,018.007.2
nayaś ca vinayaś cobhau yasmin satyaṃ ca susthitamR_4,018.008.1
vikramaś ca yathā dṛṣṭaḥ sa rājā deśakālavitR_4,018.008.2
tasya dharmakṛtādeśā vayam anye ca pārthivaḥR_4,018.009.1
carāmo vasudhāṃ kṛtsnāṃ dharmasaṃtānam icchavaḥR_4,018.009.2
tasmin nṛpatiśārdūla bharate dharmavatsaleR_4,018.010.1
pālayaty akhilāṃ bhūmiṃ kaś cared dharmanigrahamR_4,018.010.2
te vayaṃ mārgavibhraṣṭaṃ svadharme parame sthitāḥR_4,018.011.1
bharatājñāṃ puraskṛtya nigṛhṇīmo yathāvidhiR_4,018.011.2
tvaṃ tu saṃkliṣṭadharmā ca karmaṇā ca vigarhitaḥR_4,018.012.1
kāmatantrapradhānaś ca na sthito rājavartmaniR_4,018.012.2
jyeṣṭho bhrātā pitā caiva yaś ca vidyāṃ prayacchatiR_4,018.013.1
trayas te pitaro jñeyā dharme ca pathi vartinaḥR_4,018.013.2
yavīyān ātmanaḥ putraḥ śiṣyaś cāpi guṇoditaḥR_4,018.014.1
putravat te trayaś cintyā dharmaś ced atra kāraṇamR_4,018.014.2
sūkṣmaḥ paramadurjñeyaḥ satāṃ dharmaḥ plavaṃgamaR_4,018.015.1
hṛdisthaḥ sarvabhūtānām ātmā veda śubhāśubhamR_4,018.015.2
capalaś capalaiḥ sārdhaṃ vānarair akṛtātmabhiḥR_4,018.016.1
jātyandha iva jātyandhair mantrayan drakṣyase nu kimR_4,018.016.2
ahaṃ tu vyaktatām asya vacanasya bravīmi teR_4,018.017.1
na hi māṃ kevalaṃ roṣāt tvaṃ vigarhitum arhasiR_4,018.017.2
tad etat kāraṇaṃ paśya yadarthaṃ tvaṃ mayā hataḥR_4,018.018.1
bhrātur vartasi bhāryāyāṃ tyaktvā dharmaṃ sanātanamR_4,018.018.2
asya tvaṃ dharamāṇasya sugrīvasya mahātmanaḥR_4,018.019.1
rumāyāṃ vartase kāmāt snuṣāyāṃ pāpakarmakṛtR_4,018.019.2
tad vyatītasya te dharmāt kāmavṛttasya vānaraR_4,018.020.1
bhrātṛbhāryābhimarśe 'smin daṇḍo 'yaṃ pratipāditaḥR_4,018.020.2
na hi dharmaviruddhasya lokavṛttād apeyuṣaḥR_4,018.021.1
daṇḍād anyatra paśyāmi nigrahaṃ hariyūthapaR_4,018.021.2
aurasīṃ bhaginīṃ vāpi bhāryāṃ vāpy anujasya yaḥR_4,018.022.1
pracareta naraḥ kāmāt tasya daṇḍo vadhaḥ smṛtaḥR_4,018.022.2
bharatas tu mahīpālo vayaṃ tv ādeśavartinaḥR_4,018.023.1
tvaṃ ca dharmād atikrāntaḥ kathaṃ śakyam upekṣitumR_4,018.023.2
gurudharmavyatikrāntaṃ prājño dharmeṇa pālayanR_4,018.024.1
bharataḥ kāmavṛttānāṃ nigrahe paryavasthitaḥR_4,018.024.2
vayaṃ tu bharatādeśaṃ vidhiṃ kṛtvā harīśvaraR_4,018.025.1
tvadvidhān bhinnamaryādān niyantuṃ paryavasthitāḥR_4,018.025.2
sugrīveṇa ca me sakhyaṃ lakṣmaṇena yathā tathāR_4,018.026.1
dārarājyanimittaṃ ca niḥśreyasi rataḥ sa meR_4,018.026.2
pratijñā ca mayā dattā tadā vānarasaṃnidhauR_4,018.027.1
pratijñā ca kathaṃ śakyā madvidhenānavekṣitumR_4,018.027.2
tad ebhiḥ kāraṇaiḥ sarvair mahadbhir dharmasaṃhitaiḥR_4,018.028.1
śāsanaṃ tava yad yuktaṃ tad bhavān anumanyatāmR_4,018.028.2
sarvathā dharma ity eva draṣṭavyas tava nigrahaḥR_4,018.029.1
vayasyasyopakartavyaṃ dharmam evānupaśyatāR_4,018.029.2
rājabhir dhṛtadaṇḍās tu kṛtvā pāpāni mānavāḥR_4,018.030.1
nirmalāḥ svargam āyānti santaḥ sukṛtino yathāR_4,018.030.2
āryeṇa mama māndhātrā vyasanaṃ ghoram īpsitamR_4,018.031.1
śramaṇena kṛte pāpe yathā pāpaṃ kṛtaṃ tvayāR_4,018.031.2
anyair api kṛtaṃ pāpaṃ pramattair vasudhādhipaiḥR_4,018.032.1
prāyaścittaṃ ca kurvanti tena tac chāmyate rajaḥR_4,018.032.2
tad alaṃ paritāpena dharmataḥ parikalpitaḥR_4,018.033.1
vadho vānaraśārdūla na vayaṃ svavaśe sthitāḥR_4,018.033.2
praticchannāś ca dṛśyāś ca gṛhṇanti subahūn mṛgānR_4,018.034.1
pradhāvitān vā vitrastān visrabdhān ativiṣṭhitānR_4,018.034.2
pramattān apramattān vā narā māṃsārthino bhṛśamR_4,018.035.1
vidhyanti vimukhāṃś cāpi na ca doṣo 'tra vidyateR_4,018.035.2
tasmāt tvaṃ nihato yuddhe mayā bāṇena vānaraR_4,018.036.1
ayudhyan pratiyudhyan vā yasmāc chākhāmṛgo hy asiR_4,018.036.2
durlabhasya ca dharmasya jīvitasya śubhasya caR_4,018.037.1
rājāno vānaraśreṣṭha pradātāro na saṃśayaḥR_4,018.037.2
tān na hiṃsyān na cākrośen nākṣipen nāpriyaṃ vadetR_4,018.038.1
devā mānuṣarūpeṇa caranty ete mahītaleR_4,018.038.2
tvaṃ tu dharmam avijñāya kevalaṃ roṣam āsthitaḥR_4,018.039.1
pradūṣayasi māṃ dharme pitṛpaitāmahe sthitamR_4,018.039.2
evam uktas tu rāmeṇa vālī pravyathito bhṛśamR_4,018.040.1
pratyuvāca tato rāmaṃ prāñjalir vānareśvaraḥR_4,018.040.2
yat tvam āttha naraśreṣṭha tad evaṃ nātra saṃśayaḥR_4,018.041.1
prativaktuṃ prakṛṣṭe hi nāpakṛṣṭas tu śaknuyātR_4,018.041.2
yad ayuktaṃ mayā pūrvaṃ pramādād vākyam apriyamR_4,018.042.1
tatrāpi khalu me doṣaṃ kartuṃ nārhasi rāghavaR_4,018.042.2
tvaṃ hi dṛṣṭārthatattvajñaḥ prajānāṃ ca hite rataḥR_4,018.043.1
kāryakāraṇasiddhau te prasannā buddhir avyayāR_4,018.043.2
mām apy avagataṃ dharmād vyatikrāntapuraskṛtamR_4,018.044.1
dharmasaṃhitayā vācā dharmajña paripālayaR_4,018.044.2
bāṣpasaṃruddhakaṇṭhas tu vālī sārtaravaḥ śanaiḥR_4,018.045.1
uvāca rāmaṃ saṃprekṣya paṅkalagna iva dvipaḥR_4,018.045.2
na tv ātmānam ahaṃ śoce na tārāṃ nāpi bāndhavānR_4,018.046.1
yathā putraṃ guṇaśreṣṭham aṅgadaṃ kanakāṅgadamR_4,018.046.2
sa mamādarśanād dīno bālyāt prabhṛti lālitaḥR_4,018.047.1
taṭāka iva pītāmbur upaśoṣaṃ gamiṣyatiR_4,018.047.2
sugrīve cāṅgade caiva vidhatsva matim uttamāmR_4,018.048.1
tvaṃ hi śāstā ca goptā ca kāryākāryavidhau sthitaḥR_4,018.048.2
yā te narapate vṛttir bharate lakṣmaṇe ca yāR_4,018.049.1
sugrīve cāṅgade rājaṃs tāṃ cintayitum arhasiR_4,018.049.2
maddoṣakṛtadoṣāṃ tāṃ yathā tārāṃ tapasvinīmR_4,018.050.1
sugrīvo nāvamanyeta tathāvasthātum arhasiR_4,018.050.2
tvayā hy anugṛhītena śakyaṃ rājyam upāsitumR_4,018.051.1
tvadvaśe vartamānena tava cittānuvartināR_4,018.051.2
R_4,018.051R_4,018.052.1
sa tam āśvāsayad rāmo vālinaṃ vyaktadarśanamR_4,018.052.2
na vayaṃ bhavatā cintyā nāpy ātmā harisattamaR_4,018.053.1
vayaṃ bhavadviśeṣeṇa dharmataḥ kṛtaniścayāḥR_4,018.053.2
daṇḍye yaḥ pātayed daṇḍaṃ daṇḍyo yaś cāpi daṇḍyateR_4,018.054.1
kāryakāraṇasiddhārthāv ubhau tau nāvasīdataḥR_4,018.054.2
tad bhavān daṇḍasaṃyogād asmād vigatakalmaṣaḥR_4,018.055.1
gataḥ svāṃ prakṛtiṃ dharmyāṃ dharmadṛṣṭtena vartmanāR_4,018.055.2
sa tasya vākyaṃ madhuraṃ mahātmanaḥ samāhitaṃ dharmapathānuvartinaḥR_4,018.056.1
niśamya rāmasya raṇāvamardino vacaḥ suyuktaṃ nijagāda vānaraḥR_4,018.056.2
śarābhitaptena vicetasā mayā pradūṣitas tvaṃ yad ajānatā prabhoR_4,018.057.1
idaṃ mahendropamabhīmavikrama prasāditas tvaṃ kṣama me mahīśvaraR_4,018.057.2
sa vānaramahārājaḥ śayānaḥ śaravikṣataḥR_4,019.001.1
pratyukto hetumadvākyair nottaraṃ pratyapadyataR_4,019.001.2
aśmabhiḥ paribhinnāṅgaḥ pādapair āhato bhṛśamR_4,019.002.1
rāmabāṇena cākrānto jīvitānte mumoha saḥR_4,019.002.2
taṃ bhāryābāṇamokṣeṇa rāmadattena saṃyugeR_4,019.003.1
hataṃ plavagaśārdūlaṃ tārā śuśrāva vālinamR_4,019.003.2
sā saputrāpriyaṃ śrutvā vadhaṃ bhartuḥ sudāruṇamR_4,019.004.1
niṣpapāta bhṛśaṃ trastā vividhād girigahvarātR_4,019.004.2
ye tv aṅgadaparīvārā vānarā hi mahābalāḥR_4,019.005.1
te sakārmukam ālokya rāmaṃ trastāḥ pradudruvuḥR_4,019.005.2
sā dadarśa tatas trastān harīn āpatato drutamR_4,019.006.1
yūthād iva paribhraṣṭān mṛgān nihatayūthapānR_4,019.006.2
tān uvāca samāsādya duḥkhitān duḥkhitā satīR_4,019.007.1
rāma vitrāsitān sarvān anubaddhān iveṣubhiḥR_4,019.007.2
vānarā rājasiṃhasya yasya yūyaṃ puraḥsarāḥR_4,019.008.1
taṃ vihāya suvitrastāḥ kasmād dravata durgatāḥR_4,019.008.2
rājyahetoḥ sa ced bhrātā bhrātā raudreṇa pātitaḥR_4,019.009.1
rāmeṇa prasṛtair dūrān mārgaṇair dūra pātibhiḥR_4,019.009.2
kapipatnyā vacaḥ śrutvā kapayaḥ kāmarūpiṇaḥR_4,019.010.1
prāptakālam aviśliṣṭam ūcur vacanam aṅganāmR_4,019.010.2
jīva putre nivartasya putraṃ rakṣasva cāndagamR_4,019.011.1
antako rāma rūpeṇa hatvā nayati vālinamR_4,019.011.2
kṣiptān vṛkṣān samāvidhya vipulāś ca śilās tathāR_4,019.012.1
vālī vajrasamair bāṇair vajreṇeva nipātitaḥR_4,019.012.2
abhidrutam idaṃ sarvaṃ vidrutaṃ prasṛtaṃ balamR_4,019.013.1
asmin plavagaśārdūle hate śakrasamaprabheR_4,019.013.2
rakṣyatāṃ nagaraṃ śūrair aṅgadaś cābhiṣicyatāmR_4,019.014.1
padasthaṃ vālinaḥ putraṃ bhajiṣyanti plavaṃgamāḥR_4,019.014.2
atha vā ruciraṃ sthānam iha te rucirānaneR_4,019.015.1
āviśanti hi durgāṇi kṣipram adyaiva vānarāḥR_4,019.015.2
abhāryāḥ saha bhāryāś ca santy atra vanacāriṇaḥR_4,019.016.1
lubdhebhyo viprayuktebhyaḥ svebhyo nas tumulaṃ bhayamR_4,019.016.2
alpāntaragatānāṃ tu śrutvā vacanam aṅganāR_4,019.017.1
ātmanaḥ pratirūpaṃ sā babhāṣe cāruhāsinīR_4,019.017.2
putreṇa mama kiṃ kāryaṃ kiṃ rājyena kim ātmanāR_4,019.018.1
kapisiṃhe mahābhāge tasmin bhartari naśyatiR_4,019.018.2
pādamūlaṃ gamiṣyāmi tasyaivāhaṃ mahātmanaḥR_4,019.019.1
yo 'sau rāmaprayuktena śareṇa vinipātitaḥR_4,019.019.2
evam uktvā pradudrāva rudatī śokakarśitāR_4,019.020.1
śiraś coraś ca bāhubhyāṃ duḥkhena samabhighnatīR_4,019.020.2
āvrajantī dadarśātha patiṃ nipatitaṃ bhuviR_4,019.021.1
hantāraṃ dānavendrāṇāṃ samareṣv anivartināmR_4,019.021.2
kṣeptāraṃ parvatendrāṇāṃ vajrāṇām iva vāsavamR_4,019.022.1
mahāvātasamāviṣṭaṃ mahāmeghaughaniḥsvanamR_4,019.022.2
śakratulyaparākrāntaṃ vṛṣṭvevoparataṃ ghanamR_4,019.023.1
nardantaṃ nardatāṃ bhīmaṃ śūraṃ śūreṇa pātitamR_4,019.023.2
śārdūlenāmiṣasyārthe mṛgarājaṃ yathā hatamR_4,019.024.1
arcitaṃ sarvalokasya sapatākaṃ savedikamR_4,019.024.2
nāgahetoḥ suparṇena caityam unmathitaṃ yathāR_4,019.025.1
avaṣṭabhyāvatiṣṭhantaṃ dadarśa dhanur ūrjitamR_4,019.025.2
rāmaṃ rāmānujaṃ caiva bhartuś caivānujaṃ śubhāR_4,019.026.1
tān atītya samāsādya bhartāraṃ nihataṃ raṇeR_4,019.026.2
samīkṣya vyathitā bhūmau saṃbhrāntā nipapāta haR_4,019.027.1
supteva punar utthāya āryaputreti krośatīR_4,019.027.2
ruroda sā patiṃ dṛṣṭvā saṃditaṃ mṛtyudāmabhiḥR_4,019.028.1
tām avekṣya tu sugrīvaḥ krośantīṃ kurarīm ivaR_4,019.028.2
R_4,019.028R_4,019.029.1
viṣādam agamat kaṣṭaṃ dṛṣṭvā cāṅgadam āgatamR_4,019.029.2
rāmacāpavisṛṣṭena śareṇāntakareṇa tamR_4,020.001.1
dṛṣṭvā vinihataṃ bhūmau tārā tārādhipānanāR_4,020.001.2
sā samāsādya bhartāraṃ paryaṣvajata bhāminīR_4,020.002.1
iṣuṇābhihataṃ dṛṣṭvā vālinaṃ kuñjaropamamR_4,020.002.2
vānarendraṃ mahendrābhaṃ śokasaṃtaptamānasāR_4,020.003.1
tārā tarum ivonmūlaṃ paryadevayad āturāR_4,020.003.2
raṇe dāruṇavikrānta pravīra plavatāṃ varaR_4,020.004.1
kiṃ dīnām apurobhāgām adya tvaṃ nābhibhāṣaseR_4,020.004.2
uttiṣṭha hariśārdūla bhajasva śayanottamamR_4,020.005.1
naivaṃvidhāḥ śerate hi bhūmau nṛpatisattamāḥR_4,020.005.2
atīva khalu te kāntā vasudhā vasudhādhipaR_4,020.006.1
gatāsur api yāṃ gātrair māṃ vihāya niṣevaseR_4,020.006.2
vyaktam anyā tvayā vīra dharmataḥ saṃpravartatāR_4,020.007.1
kiṣkindheva purī ramyā svargamārge vinirmitāR_4,020.007.2
yāny asmābhis tvayā sārdhaṃ vaneṣu madhugandhiṣuR_4,020.008.1
vihṛtāni tvayā kāle teṣām uparamaḥ kṛtaḥR_4,020.008.2
nirānandā nirāśāhaṃ nimagnā śokasāgareR_4,020.009.1
tvayi pañcatvam āpanne mahāyūthapayūthapeR_4,020.009.2
hṛdayaṃ susthiraṃ mahyaṃ dṛṣṭvā vinihataṃ bhuviR_4,020.010.1
yan na śokābhisaṃtaptaṃ sphuṭate 'dya sahasradhāR_4,020.010.2
sugrīvasya tvayā bhāryā hṛtā sa ca vivāsitaḥR_4,020.011.1
yat tat tasya tvayā vyuṣṭiḥ prāpteyaṃ plavagādhipaR_4,020.011.2
niḥśreyasaparā mohāt tvayā cāhaṃ vigarhitāR_4,020.012.1
yaiṣābruvaṃ hitaṃ vākyaṃ vānarendrahitaiṣiṇīR_4,020.012.2
kālo niḥsaṃśayo nūnaṃ jīvitāntakaras tavaR_4,020.013.1
balād yenāvapanno 'si sugrīvasyāvaśo vaśamR_4,020.013.2
vaidhavyaṃ śokasaṃtāpaṃ kṛpaṇaṃ kṛpaṇā satīR_4,020.014.1
aduḥkhopacitā pūrvaṃ vartayiṣyāmy anāthavatR_4,020.014.2
lālitaś cāṅgado vīraḥ sukumāraḥ sukhocitaḥR_4,020.015.1
vatsyate kām avasthāṃ me pitṛvye krodhamūrchiteR_4,020.015.2
kuruṣva pitaraṃ putra sudṛṣṭaṃ dharmavatsalamR_4,020.016.1
durlabhaṃ darśanaṃ tv asya tava vatsa bhaviṣyatiR_4,020.016.2
samāśvāsaya putraṃ tvaṃ saṃdeśaṃ saṃdiśasva caR_4,020.017.1
mūrdhni cainaṃ samāghrāya pravāsaṃ prasthito hy asiR_4,020.017.2
rāmeṇa hi mahat karma kṛtaṃ tvām abhinighnatāR_4,020.018.1
ānṛṇyaṃ tu gataṃ tasya sugrīvasya pratiśraveR_4,020.018.2
sakāmo bhava sugrīva rumāṃ tvaṃ pratipatsyaseR_4,020.019.1
bhuṅkṣva rājyam anudvignaḥ śasto bhrātā ripus tavaR_4,020.019.2
kiṃ mām evaṃ vilapatīṃ preṃṇā tvaṃ nābhibhāṣaseR_4,020.020.1
imāḥ paśya varā bahvīr bhāryās te vānareśvaraR_4,020.020.2
tasyā vilapitaṃ śrutvā vānaryaḥ sarvataś ca tāḥR_4,020.021.1
parigṛhyāṅgadaṃ dīnaṃ duḥkhārtāḥ paricukruśuḥR_4,020.021.2
kim aṅgadaṃ sāṅgada vīra bāho vihāya yāsy adya cirapravāsaṃR_4,020.022.1
na yuktam evaṃ guṇasaṃnikṛṣṭaṃ vihāya putraṃ priyaputra gantumR_4,020.022.2
kim apriyaṃ te priyacāruveṣa kṛtaṃ mayā nātha sutena vā teR_4,020.023.1
sahāyinīm adya vihāya vīra yamakṣayaṃ gacchasi durvinītamR_4,020.023.2
yady apriyaṃ kiṃ cid asaṃpradhārya kṛtaṃ mayā syāt tava dīrghabāhoR_4,020.024.1
kṣamasva me tad dharivaṃśa nātha vrajāmi mūrdhnā tava vīra pādauR_4,020.024.2
tathā tu tārā karuṇaṃ rudantī bhartuḥ samīpe saha vānarībhiḥR_4,020.025.1
vyavasyata prāyam anindyavarṇā upopaveṣṭuṃ bhuvi yatra vālīR_4,020.025.2
tato nipatitāṃ tārāṃ cyutāṃ tārām ivāmbarātR_4,021.001.1
śanair āśvāsayām āsa hanūmān hariyūthapaḥR_4,021.001.2
guṇadoṣakṛtaṃ jantuḥ svakarmaphalahetukamR_4,021.002.1
avyagras tad avāpnoti sarvaṃ pretya śubhāśubhamR_4,021.002.2
śocyā śocasi kaṃ śocyaṃ dīnaṃ dīnānukampaseR_4,021.003.1
kaś ca kasyānuśocyo 'sti dehe 'smin budbudopameR_4,021.003.2
aṅgadas tu kumāro 'yaṃ draṣṭavyo jīvaputrayāR_4,021.004.1
āyatyā ca vidheyāni samarthāny asya cintayaR_4,021.004.2
jānāsy aniyatām evaṃ bhūtānām āgatiṃ gatimR_4,021.005.1
tasmāc chubhaṃ hi kartavyaṃ paṇḍite naihalaukikamR_4,021.005.2
yasmin harisahasrāṇi prayutāny arbudāni caR_4,021.006.1
vartayanti kṛtāṃśāni so 'yaṃ diṣṭāntam āgataḥR_4,021.006.2
yad ayaṃ nyāyadṛṣṭārthaḥ sāmadānakṣamāparaḥR_4,021.007.1
gato dharmajitāṃ bhūmiṃ nainaṃ śocitum arhasiR_4,021.007.2
sarve ca hariśārdūla putraś cāyaṃ tavāṅgadaḥR_4,021.008.1
haryṛṣkapatirājyaṃ ca tvatsanātham aninditeR_4,021.008.2
tāv imau śokasaṃtaptau śanaiḥ preraya bhāminiR_4,021.009.1
tvayā parigṛhīto 'yam aṅgadaḥ śāstu medinīmR_4,021.009.2
saṃtatiś ca yathādṛṣṭā kṛtyaṃ yac cāpi sāmpratamR_4,021.010.1
rājñas tat kriyatāṃ sarvam eṣa kālasya niścayaḥR_4,021.010.2
saṃskāryo harirājas tu aṅgadaś cābhiṣicyatāmR_4,021.011.1
siṃhāsanagataṃ putraṃ paśyantī śāntim eṣyasiR_4,021.011.2
sā tasya vacanaṃ śrutvā bhartṛvyasanapīḍitāR_4,021.012.1
abravīd uttaraṃ tārā hanūmantam avasthitamR_4,021.012.2
aṅgada pratirūpāṇāṃ putrāṇām ekataḥ śatamR_4,021.013.1
hatasyāpy asya vīrasya gātrasaṃśleṣaṇaṃ varamR_4,021.013.2
na cāhaṃ harirājasya prabhavāmy aṅgadasya vāR_4,021.014.1
pitṛvyastasya sugrīvaḥ sarvakāryeṣv anantaraḥR_4,021.014.2
na hy eṣā buddhir āstheyā hanūmann aṅgadaṃ pratiR_4,021.015.1
pitā hi bandhuḥ putrasya na mātā harisattamaR_4,021.015.2
na hi mama harirājasaṃśrayāt kṣamataram asti paratra ceha vāR_4,021.016.1
abhimukhahatavīrasevitaṃ śayanam idaṃ mama sevituṃ kṣamamR_4,021.016.2
vīkṣamāṇas tu mandāsuḥ sarvato mandam ucchvasanR_4,022.001.1
ādāv eva tu sugrīvaṃ dadarśa tv ātmajāgrataḥR_4,022.001.2
taṃ prāptavijayaṃ vālī sugrīvaṃ plavageśvaramR_4,022.002.1
ābhāṣya vyaktayā vācā sasneham idam abravītR_4,022.002.2
sugrīvadoṣeṇa na māṃ gantum arhasi kilbiṣātR_4,022.003.1
kṛṣyamāṇaṃ bhaviṣyeṇa buddhimohena māṃ balātR_4,022.003.2
yugapadvihitaṃ tāta na manye sukham āvayoḥR_4,022.004.1
sauhārdaṃ bhrātṛyuktaṃ hi tad idaṃ jātam anyathāR_4,022.004.2
pratipadya tvam adyaiva rājyam eṣāṃ vanaukasāmR_4,022.005.1
mām apy adyaiva gacchantaṃ viddhi vaivasvatakṣayamR_4,022.005.2
jīvitaṃ ca hi rājyaṃ ca śriyaṃ ca vipulām imāmR_4,022.006.1
prajahāmy eṣa vai tūrṇaṃ mahac cāgarhitaṃ yaśaḥR_4,022.006.2
asyāṃ tv aham avasthāyāṃ vīra vakṣyāmi yad vacaḥR_4,022.007.1
yady apy asukaraṃ rājan kartum eva tad arhasiR_4,022.007.2
sukhārhaṃ sukhasaṃvṛddhaṃ bālam enam abāliśamR_4,022.008.1
bāṣpapūrṇamukhaṃ paśya bhūmau patitam aṅgadamR_4,022.008.2
mama prāṇaiḥ priyataraṃ putraṃ putram ivaurasaṃR_4,022.009.1
mayā hīnam ahīnārthaṃ sarvataḥ paripālayaR_4,022.009.2
tvam apy asya hi dātā ca paritrātā ca sarvataḥR_4,022.010.1
bhayeṣv abhayadaś caiva yathāhaṃ plavageśvaraR_4,022.010.2
eṣa tārātmajaḥ śrīmāṃs tvayā tulyaparākramaḥR_4,022.011.1
rakṣasāṃ tu vadhe teṣām agratas te bhaviṣyatiR_4,022.011.2
anurūpāṇi karmāṇi vikramya balavān raṇeR_4,022.012.1
kariṣyaty eṣa tāreyas tarasvī taruṇo 'ṅgadaḥR_4,022.012.2
suṣeṇaduhitā ceyam arthasūkṣmaviniścayeR_4,022.013.1
autpātike ca vividhe sarvataḥ pariniṣṭhitāR_4,022.013.2
yad eṣā sādhv iti brūyāt kāryaṃ tan muktasaṃśayamR_4,022.014.1
na hi tārāmataṃ kiṃ cid anyathā parivartateR_4,022.014.2
rāghavasya ca te kāryaṃ kartavyam aviśaṅkayāR_4,022.015.1
syād adharmo hy akaraṇe tvāṃ ca hiṃsyād vimānitaḥR_4,022.015.2
imāṃ ca mālām ādhatsva divyāṃ sugrīvakāñcanīmR_4,022.016.1
udārā śrīḥ sthitā hy asyāṃ saṃprajahyān mṛte mayiR_4,022.016.2
ity evam uktaḥ sugrīvo vālinā bhrātṛsauhṛdātR_4,022.017.1
harṣaṃ tyaktvā punar dīno grahagrasta ivoḍurāṭR_4,022.017.2
tad vālivacanāc chāntaḥ kurvan yuktam atandritaḥR_4,022.018.1
jagrāha so 'bhyanujñāto mālāṃ tāṃ caiva kāñcanīmR_4,022.018.2
tāṃ mālāṃ kāñcanīṃ dattvā vālī dṛṣṭvātmajaṃ sthitamR_4,022.019.1
saṃsiddhaḥ pretya bhāvāya snehād aṅgadam abravītR_4,022.019.2
deśakālau bhajasvādya kṣamamāṇaḥ priyāpriyeR_4,022.020.1
sukhaduḥkhasahaḥ kāle sugrīvavaśago bhavaR_4,022.020.2
yathā hi tvaṃ mahābāho lālitaḥ satataṃ mayāR_4,022.021.1
na tathā vartamānaṃ tvāṃ sugrīvo bahu maṃsyateR_4,022.021.2
māsyāmitrair gataṃ gaccher mā śatrubhir ariṃdamaR_4,022.022.1
bhartur arthaparo dāntaḥ sugrīvavaśago bhavaR_4,022.022.2
na cātipraṇayaḥ kāryaḥ kartavyo 'praṇayaś ca teR_4,022.023.1
ubhayaṃ hi mahādoṣaṃ tasmād antaradṛg bhavaR_4,022.023.2
ity uktvātha vivṛttākṣaḥ śarasaṃpīḍito bhṛśamR_4,022.024.1
vivṛtair daśanair bhīmair babhūvotkrāntajīvitaḥR_4,022.024.2
hate tu vīre plavagādhipe tadā plavaṃgamās tatra na śarma lebhireR_4,022.025.1
vanecarāḥ siṃhayute mahāvane yathā hi gāvo nihate gavāṃ patauR_4,022.025.2
tatas tu tārā vyasanārṇava plutā mṛtasyā bhartur vadanaṃ samīkṣya sāR_4,022.026.1
jagāma bhūmiṃ parirabhya vālinaṃ mahādrumaṃ chinnam ivāśritā latāR_4,022.026.2
tataḥ samupajighrantī kapirājasya tanmukhamR_4,023.001.1
patiṃ lokāc cyutaṃ tārā mṛtaṃ vacanam abravītR_4,023.001.2
śeṣe tvaṃ viṣame duḥkham akṛtvā vacanaṃ mamaR_4,023.002.1
upalopacite vīra suduḥkhe vasudhātaleR_4,023.002.2
mattaḥ priyatarā nūnaṃ vānarendra mahī tavaR_4,023.003.1
śeṣe hi tāṃ pariṣvajya māṃ ca na pratibhāṣaseR_4,023.003.2
sugrīva eva vikrānto vīra sāhasika priyaR_4,023.004.1
ṛkṣavānaramukhyās tvāṃ balinaṃ paryupāsateR_4,023.004.2
eṣāṃ vilapitaṃ kṛcchram aṅgadasya ca śocataḥR_4,023.005.1
mama cemāṃ giraṃ śrutvā kiṃ tvaṃ na pratibudhyaseR_4,023.005.2
idaṃ tac chūraśayanaṃ yatra śeṣe hato yudhiR_4,023.006.1
śāyitā nihatā yatra tvayaiva ripavaḥ purāR_4,023.006.2
viśuddhasattvābhijana priyayuddha mama priyaR_4,023.007.1
mām anāthāṃ vihāyaikāṃ gatas tvam asi mānadaR_4,023.007.2
śūrāya na pradātavyā kanyā khalu vipaścitāR_4,023.008.1
śūrabhāryāṃ hatāṃ paśya sadyo māṃ vidhavāṃ kṛtāmR_4,023.008.2
avabhagnaś ca me māno bhagnā me śāśvatī gatiḥR_4,023.009.1
agādhe ca nimagnāsmi vipule śokasāgareR_4,023.009.2
aśmasāramayaṃ nūnam idaṃ me hṛdayaṃ dṛḍhamR_4,023.010.1
bhartāraṃ nihataṃ dṛṣṭvā yan nādya śatadhā gatamR_4,023.010.2
suhṛc caiva hi bhartā ca prakṛtyā ca mama priyaḥR_4,023.011.1
āhave ca parākrāntaḥ śūraḥ pañcatvam āgataḥR_4,023.011.2
patihīnā tu yā nārī kāmaṃ bhavatu putriṇīR_4,023.012.1
dhanadhānyaiḥ supūrṇāpi vidhavety ucyate budhaiḥR_4,023.012.2
svagātraprabhave vīra śeṣe rudhiramaṇḍaleR_4,023.013.1
kṛmirāgaparistome tvam evaṃ śayane yathāR_4,023.013.2
reṇuśoṇitasaṃvītaṃ gātraṃ tava samantataḥR_4,023.014.1
parirabdhuṃ na śaknomi bhujābhyāṃ plavagarṣabhaR_4,023.014.2
kṛtakṛtyo 'dya sugrīvo vaire 'sminn atidāruṇeR_4,023.015.1
yasya rāmavimuktena hṛtam ekeṣuṇā bhayamR_4,023.015.2
śareṇa hṛdi lagnena gātrasaṃsparśane tavaR_4,023.016.1
vāryāmi tvāṃ nirīkṣantī tvayi pañcatvam āgateR_4,023.016.2
udbabarha śaraṃ nīlas tasya gātragataṃ tadāR_4,023.017.1
girigahvarasaṃlīnaṃ dīptam āśīviṣaṃ yathāR_4,023.017.2
tasya niṣkṛṣyamāṇasya bāṇasya ca babhau dyutiḥR_4,023.018.1
astamastakasaṃruddho raśmir dinakarād ivaR_4,023.018.2
petuḥ kṣatajadhārās tu vraṇebhyas tasya sarvaśaḥR_4,023.019.1
tāmragairikasaṃpṛktā dhārā iva dharādharātR_4,023.019.2
avakīrṇaṃ vimārjantī bhartāraṃ raṇareṇunāR_4,023.020.1
asrair nayanajaiḥ śūraṃ siṣecāstrasamāhatamR_4,023.020.2
rudhirokṣitasarvāṅgaṃ dṛṣṭvā vinihataṃ patimR_4,023.021.1
uvāca tārā piṅgākṣaṃ putram aṅgadam aṅganāR_4,023.021.2
avasthāṃ paścimāṃ paśya pituḥ putra sudāruṇāmR_4,023.022.1
saṃprasaktasya vairasya gato 'ntaḥ pāpakarmaṇāR_4,023.022.2
bālasūryodayatanuṃ prayāntaṃ yamasādanamR_4,023.023.1
abhivādaya rājānaṃ pitaraṃ putra mānadamR_4,023.023.2
evam uktaḥ samutthāya jagrāha caraṇau pituḥR_4,023.024.1
bhujābhyāṃ pīnavṛtābhyām aṅgado 'ham iti bruvanR_4,023.024.2
abhivādayamānaṃ tvām aṅgadaṃ tvaṃ yathāpurāR_4,023.025.1
dīrghāyur bhava putreti kimarthaṃ nābhibhāṣaseR_4,023.025.2
ahaṃ putrasahāyā tvām upāse gatacetanamR_4,023.026.1
siṃhena nihataṃ sadyo gauḥ savatseva govṛṣamR_4,023.026.2
iṣṭvā saṃgrāmayajñena nānāpraharaṇāmbhasāR_4,023.027.1
asminn avabhṛthe snātaḥ kathaṃ patnyā mayā vināR_4,023.027.2
yā dattā devarājena tava tuṣṭena saṃyugeR_4,023.028.1
śātakumbhamayīṃ mālāṃ tāṃ te paśyāmi neha kimR_4,023.028.2
rājaśrīr na jahāti tvāṃ gatāsum api mānadaR_4,023.029.1
sūryasyāvartamānasya śailarājam iva prabhāR_4,023.029.2
na me vacaḥ pathyam idaṃ tvayā kṛtaṃ na cāsmi śaktā hi nivāraṇe tavaR_4,023.030.1
hatā saputrāsmi hatena saṃyuge saha tvayā śrīr vijahāti mām ihaR_4,023.030.2
gatāsuṃ vālinaṃ dṛṣṭvā rāghavas tadanantaramR_4,024.001.1
abravīt praśritaṃ vākyaṃ sugrīvaṃ śatrutāpanaḥR_4,024.001.2
na śokaparitāpena śreyasā yujyate mṛtaḥR_4,024.002.1
yad atrānantaraṃ kāryaṃ tat samādhātum arhathaR_4,024.002.2
lokavṛttam anuṣṭheyaṃ kṛtaṃ vo bāṣpamokṣaṇamR_4,024.003.1
na kālād uttaraṃ kiṃ cit karma śakyam upāsitumR_4,024.003.2
niyataḥ kāraṇaṃ loke niyatiḥ karmasādhanamR_4,024.004.1
niyatiḥ sarvabhūtānāṃ niyogeṣv iha kāraṇamR_4,024.004.2
na kartā kasya cit kaś cin niyoge cāpi neśvaraḥR_4,024.005.1
svabhāve vartate lokas tasya kālaḥ parāyaṇamR_4,024.005.2
na kālaḥ kālam atyeti na kālaḥ parihīyateR_4,024.006.1
svabhāvaṃ vā samāsādya na kaś cid ativartateR_4,024.006.2
na kālasyāsti bandhutvaṃ na hetur na parākramaḥR_4,024.007.1
na mitrajñātisaṃbandhaḥ kāraṇaṃ nātmano vaśaḥR_4,024.007.2
kiṃ tu kāla parīṇāmo draṣṭavyaḥ sādhu paśyatāR_4,024.008.1
dharmaś cārthaś ca kāmaś ca kālakramasamāhitāḥR_4,024.008.2
itaḥ svāṃ prakṛtiṃ vālī gataḥ prāptaḥ kriyāphalamR_4,024.009.1
dharmārthakāmasaṃyogaiḥ pavitraṃ plavageśvaraR_4,024.009.2
svadharmasya ca saṃyogāj jitas tena mahātmanāR_4,024.010.1
svargaḥ parigṛhītaś ca prāṇān aparirakṣatāR_4,024.010.2
eṣā vai niyatiḥ śreṣṭhā yāṃ gato hariyūthapaḥR_4,024.011.1
tad alaṃ paritāpena prāptakālam upāsyatāmR_4,024.011.2
vacanānte tu rāmasya lakṣmaṇaḥ paravīrahāR_4,024.012.1
avadat praśritaṃ vākyaṃ sugrīvaṃ gatacetasaṃR_4,024.012.2
kuru tvam asya sugrīva pretakāryam anantaramR_4,024.013.1
tārāṅgadābhyāṃ sahito vālino dahanaṃ pratiR_4,024.013.2
samājñāpaya kāṣṭhāni śuṣkāṇi ca bahūni caR_4,024.014.1
candanāni ca divyāni vālisaṃskārakāraṇātR_4,024.014.2
samāśvāsaya cainaṃ tvam aṅgadaṃ dīnacetasaṃR_4,024.015.1
mā bhūr bāliśabuddhis tvaṃ tvadadhīnam idaṃ puramR_4,024.015.2
aṅgadas tv ānayen mālyaṃ vastrāṇi vividhāni caR_4,024.016.1
ghṛtaṃ tailam atho gandhān yac cātra samanantaramR_4,024.016.2
tvaṃ tāra śibikāṃ śīghram ādāyāgaccha saṃbhramātR_4,024.017.1
tvarā guṇavatī yuktā hy asmin kāle viśeṣataḥR_4,024.017.2
sajjībhavantu plavagāḥ śibikāvāhanocitāḥR_4,024.018.1
samarthā balinaś caiva nirhariṣyanti vālinamR_4,024.018.2
evam uktvā tu sugrīvaṃ sumitrānandavardhanaḥR_4,024.019.1
tasthau bhrātṛsamīpastho lakṣmaṇaḥ paravīrahāR_4,024.019.2
lakṣmaṇasya vacaḥ śrutvā tāraḥ saṃbhrāntamānasaḥR_4,024.020.1
praviveśa guhāṃ śīghraṃ śibikāsaktamānasaḥR_4,024.020.2
ādāya śibikāṃ tāraḥ sa tu paryāpayat punaḥR_4,024.021.1
vānarair uhyamānāṃ tāṃ śūrair udvahanocitaiḥR_4,024.021.2
tato vālinam udyamya sugrīvaḥ śibikāṃ tadāR_4,024.022.1
āropayata vikrośann aṅgadena sahaiva tuR_4,024.022.2
āropya śibikāṃ caiva vālinaṃ gatajīvitamR_4,024.023.1
alaṃkāraiś ca vividhair mālyair vastraiś ca bhūṣitamR_4,024.023.2
ājñāpayat tadā rājā sugrīvaḥ plavageśvaraḥR_4,024.024.1
aurdhvadehikam āryasya kriyatām anurūpataḥR_4,024.024.2
viśrāṇayanto ratnāni vividhāni bahūni caR_4,024.025.1
agrataḥ plavagā yāntu śibikā tadanantaramR_4,024.025.2
rājñām ṛddhiviśeṣā hi dṛśyante bhuvi yādṛśāḥR_4,024.026.1
tādṛśaṃ vālinaḥ kṣipraṃ prākurvann aurdhvadehikamR_4,024.026.2
aṅgadam aprigṛhyāśu tāraprabhṛtayas tathāR_4,024.027.1
krośantaḥ prayayuḥ sarve vānarā hatabāndhavāḥR_4,024.027.2
tārāprabhṛtayaḥ sarvā vānaryo hatayūthapāḥR_4,024.028.1
anujagmur hi bhartāraṃ krośantyaḥ karuṇasvanāḥR_4,024.028.2
tāsāṃ ruditaśabdena vānarīṇāṃ vanāntareR_4,024.029.1
vanāni girayaḥ sarve vikrośantīva sarvataḥR_4,024.029.2
puline girinadyās tu vivikte jalasaṃvṛteR_4,024.030.1
citāṃ cakruḥ subahavo vānarā vanacāriṇaḥR_4,024.030.2
avaropya tataḥ skandhāc chibikāṃ vahanocitāḥR_4,024.031.1
tasthur ekāntam āśritya sarve śokasamanvitāḥR_4,024.031.2
tatas tārā patiṃ dṛṣṭvā śibikātalaśāyinamR_4,024.032.1
āropyāṅke śiras tasya vilalāpa suduḥkhitāR_4,024.032.2
prahṛṣṭam iva te vaktraṃ gatāsor api mānadaR_4,024.033.1
astārkasamavarṇaṃ ca lakṣyate jīvato yathāR_4,024.033.2
eṣa tvāṃ rāmarūpeṇa kālaḥ karṣati vānaraR_4,024.034.1
yena sma vidhavāḥ sarvāḥ kṛtā ekeṣuṇā raṇeR_4,024.034.2
imās tās tava rājendravānaryo vallabhāḥ sadāR_4,024.035.1
pādair vikṛṣṭam adhvānam āgatāḥ kiṃ na budhyaseR_4,024.035.2
taveṣṭā nanu nāmaitā bhāryāś candranibhānanāḥR_4,024.036.1
idānīṃ nekṣase kasmāt sugrīvaṃ plavageśvaramR_4,024.036.2
ete hi sacivā rājaṃs tāraprabhṛtayas tavaR_4,024.037.1
puravāsijanaś cāyaṃ parivāryāsate 'naghaR_4,024.037.2
visarjayainān pravalān yathocitam ariṃdamaR_4,024.038.1
tataḥ krīḍāmahe sarvā vaneṣu madirotkaṭāḥR_4,024.038.2
evaṃ vilapatīṃ tārāṃ patiśokapariplutāmR_4,024.039.1
utthāpayanti sma tadā vānaryaḥ śokakarśitāḥR_4,024.039.2
sugrīveṇa tataḥ sārdham aṅgadaḥ pitaraṃ rudanR_4,024.040.1
citām āropayām āsa śokenābhihatendriyaḥR_4,024.040.2
tato 'gniṃ vidhivad dattvā so 'pasavyaṃ cakāra haR_4,024.041.1
pitaraṃ dīrgham adhvānaṃ prasthitaṃ vyākulendriyaḥR_4,024.041.2
saṃskṛtya vālinaṃ te tu vidhipūrvaṃ plavaṃgamāḥR_4,024.042.1
ājagmur udakaṃ kartuṃ nadīṃ śītajalāṃ śubhāmR_4,024.042.2
tatas te sahitās tatra aṅgadaṃ sthāpya cāgrataḥR_4,024.043.1
sugrīvatārāsahitāḥ siṣicur vāline jalamR_4,024.043.2
sugrīveṇaiva dīnena dīno bhūtvā mahābalaḥR_4,024.044.1
samānaśokaḥ kākutsthaḥ pretakāryāṇy akārayatR_4,024.044.2
tataḥ śokābhisaṃtaptaṃ sugrīvaṃ klinnavāsanamR_4,025.001.1
śākhāmṛgamahāmātrāḥ parivāryopatasthireR_4,025.001.2
abhigamya mahābāhuṃ rāmam akliṣṭakāriṇamR_4,025.002.1
sthitāḥ prāñjalayaḥ sarve pitāmaham ivarṣayaḥR_4,025.002.2
tataḥ kāñcanaśailābhas taruṇārkanibhānanaḥR_4,025.003.1
abravīt prāñjalir vākyaṃ hanumān mārutātmajaḥR_4,025.003.2
bhavatprasādāt sugrīvaḥ pitṛpaitāmahaṃ mahatR_4,025.004.1
vānarāṇāṃ suduṣprāpaṃ prāpto rājyam idaṃ prabhoR_4,025.004.2
bhavatā samanujñātaḥ praviśya nagaraṃ śubhamR_4,025.005.1
saṃvidhāsyati kāryāṇi sarvāṇi sasuhṛjjanaḥR_4,025.005.2
snāto 'yaṃ vividhair gandhair auṣadhaiś ca yathāvidhiR_4,025.006.1
arcayiṣyati ratnaiś ca mālyaiś ca tvāṃ viśeṣataḥR_4,025.006.2
imāṃ giriguhāṃ ramyām abhigantum ito 'rhasiR_4,025.007.1
kuruṣva svāmi saṃbandhaṃ vānarān saṃpraharṣayanR_4,025.007.2
evam ukto hanumatā rāghavaḥ paravīrahāR_4,025.008.1
pratyuvāca hanūmantaṃ buddhimān vākyakovidaḥR_4,025.008.2
caturdaśasamāḥ saumya grāmaṃ vā yadi vā puramR_4,025.009.1
na pravekṣyāmi hanuman pitur nirdeśapālakaḥR_4,025.009.2
susamṛddhāṃ guhāṃ divyāṃ sugrīvo vānararṣabhaḥR_4,025.010.1
praviṣṭo vidhivad vīraḥ kṣipraṃ rājye 'bhiṣicyatāmR_4,025.010.2
evam uktvā hanūmantaṃ rāmaḥ sugrīvam abravītR_4,025.011.1
imam apy aṅgadaṃ vīra yauvarājye 'bhiṣecayaR_4,025.011.2
pūrvo 'yaṃ vārṣiko māsaḥ śrāvaṇaḥ salilāgamaḥR_4,025.012.1
pravṛttāḥ saumya catvāro māsā vārṣikasaṃjñitāḥR_4,025.012.2
nāyam udyogasamayaḥ praviśa tvaṃ purīṃ śubhāmR_4,025.013.1
asmin vatsyāmy ahaṃ saumya parvate sahalakṣmaṇaḥR_4,025.013.2
iyaṃ giriguhā ramyā viśālā yuktamārutāR_4,025.014.1
prabhūtasalilā saumya prabhūtakamalotpalāR_4,025.014.2
eṣa naḥ samayaḥ saumya praviśa tvaṃ svam ālayamR_4,025.015.1
abhiṣiñcasva rājye ca suhṛdaḥ saṃpraharṣayaR_4,025.015.2
iti rāmābhyanujñātaḥ sugrīvo vānararṣabhaḥR_4,025.016.1
praviveśa purīṃ ramyāṃ kiṣkindhāṃ vālipālitāmR_4,025.016.2
taṃ vānarasahasrāṇi praviṣṭaṃ vānareśvaramR_4,025.017.1
abhivādya prahṛṣṭāni sarvataḥ paryavārayanR_4,025.017.2
tataḥ prakṛtayaḥ sarvā dṛṣṭvā harigaṇeśvaramR_4,025.018.1
praṇamya mūrdhnā patitā vasudhāyāṃ samāhitāḥR_4,025.018.2
sugrīvaḥ prakṛtīḥ sarvāḥ saṃbhāṣyotthāpya vīryavānR_4,025.019.1
bhrātur antaḥpuraṃ saumyaṃ praviveśa mahābalaḥR_4,025.019.2
praviśya tv abhiniṣkrāntaṃ sugrīvaṃ vānararṣabhamR_4,025.020.1
abhyaṣiñcanta suhṛdaḥ sahasrākṣam ivāmarāḥR_4,025.020.2
tasya pāṇḍuram ājahruś chatraṃ hemapariṣkṛtamR_4,025.021.1
śukle ca bālavyajane hemadaṇḍe yaśaskareR_4,025.021.2
tathā sarvāṇi ratnāni sarvabījauṣadhāni caR_4,025.022.1
sakṣīrāṇāṃ ca vṛkṣāṇāṃ prarohān kusumāni caR_4,025.022.2
śuklāni caiva vastrāṇi śvetaṃ caivānulepanamR_4,025.023.1
sugandhīni ca mālyāni sthalajāny ambujāni caR_4,025.023.2
candanāni ca divyāni gandhāṃś ca vividhān bahūnR_4,025.024.1
akṣataṃ jātarūpaṃ ca priyaṅgumadhusarpiṣīR_4,025.024.2
samālambhanam ādāya rocanāṃ samanaḥśilāmR_4,025.025.1
ājagmus tatra muditā varāḥ kanyās tu ṣoḍaśaR_4,025.025.2
tatas te vānaraśreṣṭhaṃ yathākālaṃ yathāvidhiR_4,025.026.1
ratnair vastraiś ca bhakṣyaiś ca toṣayitvā dvijarṣabhānR_4,025.026.2
tataḥ kuśaparistīrṇaṃ samiddhaṃ jātavedasaṃR_4,025.027.1
mantrapūtena haviṣā hutvā mantravido janāḥR_4,025.027.2
tato hemapratiṣṭhāne varāstaraṇasaṃvṛteR_4,025.028.1
prāsādaśikhare ramye citramālyopaśobhiteR_4,025.028.2
prāṅmukhaṃ vividhair mantraiḥ sthāpayitvā varāsaneR_4,025.029.1
nadīnadebhyaḥ saṃhṛtya tīrthebhyaś ca samantataḥR_4,025.029.2
āhṛtya ca samudrebhyaḥ sarvebhyo vānararṣabhāḥR_4,025.030.1
apaḥ kanakakumbheṣu nidhāya vimalāḥ śubhāḥR_4,025.030.2
śubhair vṛṣabhaśṛṅgaiś ca kalaśaiś cāpi kāñcanaiḥR_4,025.031.1
śāstradṛṣṭena vidhinā maharṣivihitena caR_4,025.031.2
gajo gavākṣo gavayaḥ śarabho gandhamādanaḥR_4,025.032.1
maindaś ca dvividaś caiva hanūmāñ jāmbavān nalaḥR_4,025.032.2
abhyaṣiñcanta sugrīvaṃ prasannena sugandhināR_4,025.033.1
salilena sahasrākṣaṃ vasavo vāsavaṃ yathāR_4,025.033.2
abhiṣikte tu sugrīve sarve vānarapuṃgavāḥR_4,025.034.1
pracukruśur mahātmāno hṛṣṭās tatra sahasraśaḥR_4,025.034.2
rāmasya tu vacaḥ kurvan sugrīvo haripuṃgavaḥR_4,025.035.1
aṅgadaṃ saṃpariṣvajya yauvarājye 'bhiṣecayatR_4,025.035.2
aṅgade cābhiṣikte tu sānukrośāḥ plavaṃgamāḥR_4,025.036.1
sādhu sādhv iti sugrīvaṃ mahātmāno 'bhyapūjayanR_4,025.036.2
hṛṣṭapuṣṭajanākīrṇā patākādhvajaśobhitāR_4,025.037.1
babhūva nagarī ramyā kṣikindhā girigahvareR_4,025.037.2
nivedya rāmāya tadā mahātmane mahābhiṣekaṃ kapivāhinīpatiḥR_4,025.038.1
rumāṃ ca bhāryāṃ pratilabhya vīryavān avāpa rājyaṃ tridaśādhipo yathāR_4,025.038.2
abhiṣikte tu sugrīve praviṣṭe vānare guhāmR_4,026.001.1
ājagāma saha bhrātrā rāmaḥ prasravaṇaṃ girimR_4,026.001.2
śārdūlamṛgasaṃghuṣṭaṃ siṃhair bhīmaravair vṛtamR_4,026.002.1
nānāgulmalatāgūḍhaṃ bahupādapasaṃkulamR_4,026.002.2
ṛkṣavānaragopucchair mārjāraiś ca niṣevitamR_4,026.003.1
megharāśinibhaṃ śailaṃ nityaṃ śucijalāśrayamR_4,026.003.2
tasya śailasya śikhare mahatīm āyatāṃ guhāmR_4,026.004.1
pratyagṛhṇata vāsārthaṃ rāmaḥ saumitriṇā sahaR_4,026.004.2
avasat tatra dharmātmā rāghavaḥ sahalakṣmaṇaḥR_4,026.005.1
bahudṛśyadarīkuñje tasmin prasravaṇe girauR_4,026.005.2
vasatas tasya rāmasya ratir alpāpi nābhavatR_4,026.006.1
hṛtāṃ hi bhāryāṃ smarataḥ prāṇebhyo 'pi garīyasīmR_4,026.006.2
udayābhyuditaṃ dṛṣṭvā śaśāṅkaṃ ca viśeṣataḥR_4,026.007.1
āviveśa na taṃ nidrā niśāsu śayanaṃ gatamR_4,026.007.2
taṃ śocamānaṃ kākutsthaṃ nityaṃ śokaparāyaṇamR_4,026.008.1
tulyaduḥkho 'bravīd bhrātā lakṣmaṇo 'nunayan vacaḥR_4,026.008.2
alaṃ vīra vyathāṃ gatvā na tvaṃ śocitum arhasiR_4,026.009.1
śocato hy avasīdanti sarvārthā viditaṃ hi teR_4,026.009.2
bhavān kriyāparo loke bhavān devaparāyaṇaḥR_4,026.010.1
āstiko dharmaśīlaś ca vyavasāyī ca rāghavaR_4,026.010.2
na hy avyavasitaḥ śatruṃ rākṣasaṃ taṃ viśeṣataḥR_4,026.011.1
samarthas tvaṃ raṇe hantuṃ vikramair jihmakāriṇamR_4,026.011.2
samunmūlaya śokaṃ tvaṃ vyavasāyaṃ sthiraṃ kuruR_4,026.012.1
tataḥ saparivāraṃ taṃ nirmūlaṃ kuru rākṣasaṃR_4,026.012.2
pṛthivīm api kākutstha sasāgaravanācalāmR_4,026.013.1
parivartayituṃ śaktaḥ kim aṅga puna rāvaṇamR_4,026.013.2
ahaṃ tu khalu te vīryaṃ prasuptaṃ pratibodhayeR_4,026.014.1
dīptair āhutibhiḥ kāle bhasmac channam ivānalamR_4,026.014.2
lakṣmaṇasya tu tad vākyaṃ pratipūjya hitaṃ śubhamR_4,026.015.1
rāghavaḥ suhṛdaṃ snigdham idaṃ vacanam abravītR_4,026.015.2
vācyaṃ yad anuraktena snigdhena ca hitena caR_4,026.016.1
satyavikrama yuktena tad uktaṃ lakṣmaṇa tvayāR_4,026.016.2
eṣa śokaḥ parityaktaḥ sarvakāryāvasādakaḥR_4,026.017.1
vikrameṣv apratihataṃ tejaḥ protsāhayāmy ahamR_4,026.017.2
śaratkālaṃ pratīkṣe 'ham iyaṃ prāvṛḍ upasthitāR_4,026.018.1
tataḥ sarāṣṭraṃ sagaṇaṃ rākṣasaṃ taṃ nihanmy ahamR_4,026.018.2
tasya tad vacanaṃ śrutvā hṛṣṭo rāmasya lakṣmaṇaḥR_4,026.019.1
punar evābravīd vākyaṃ saumitrir mitranandanaḥR_4,026.019.2
etat te sadṛśaṃ vākyam uktaṃ śatrunibarhaṇaR_4,026.020.1
idānīm asi kākutstha prakṛtiṃ svām upāgataḥR_4,026.020.2
vijñāya hy ātmano vīryaṃ tathyaṃ bhavitum arhasiR_4,026.021.1
etat sadṛśam uktaṃ te śrutasyābhijanasya caR_4,026.021.2
tasmāt puruṣaśārdūla cintayañ śatrunigrahamR_4,026.022.1
varṣārātram anuprāptam atikrāmaya rāghavaR_4,026.022.2
niyamya kopaṃ pratipālyatāṃ śarat kṣamasva māsāṃś caturo mayā sahaR_4,026.023.1
vasācale 'smin mṛgarājasevite saṃvardhayañ śatruvadhe samudyataḥR_4,026.023.2
sa tadā vālinaṃ hatvā sugrīvam abhiṣicya caR_4,027.001.1
vasan mālyavataḥ pṛṣṭe rāmo lakṣmaṇam abravītR_4,027.001.2
ayaṃ sa kālaḥ saṃprāptaḥ samayo 'dya jalāgamaḥR_4,027.002.1
saṃpaśya tvaṃ nabho meghaiḥ saṃvṛtaṃ girisaṃnibhaiḥR_4,027.002.2
nava māsa dhṛtaṃ garbhaṃ bhāskārasya gabhastibhiḥR_4,027.003.1
pītvā rasaṃ samudrāṇāṃ dyauḥ prasūte rasāyanamR_4,027.003.2
śakyam ambaram āruhya meghasopānapaṅktibhiḥR_4,027.004.1
kuṭajārjunamālābhir alaṃkartuṃ divākaramR_4,027.004.2
saṃdhyārāgotthitais tāmrair anteṣv adhikapāṇḍuraiḥR_4,027.005.1
snigdhair abhrapaṭacchadair baddhavraṇam ivāmbaramR_4,027.005.2
mandamārutaniḥśvāsaṃ saṃdhyācandanarañjitamR_4,027.006.1
āpāṇḍujaladaṃ bhāti kāmāturam ivāmbaramR_4,027.006.2
eṣā dharmaparikliṣṭā navavāripariplutāR_4,027.007.1
sīteva śokasaṃtaptā mahī bāṣpaṃ vimuñcatiR_4,027.007.2
meghodaravinirmuktāḥ kahlārasukhaśītalāḥR_4,027.008.1
śakyam añjalibhiḥ pātuṃ vātāḥ ketakigandhinaḥR_4,027.008.2
eṣa phullārjunaḥ śailaḥ ketakair adhivāsitaḥR_4,027.009.1
sugrīva iva śāntārir dhārābhir abhiṣicyateR_4,027.009.2
meghakṛṣṇājinadharā dhārāyajñopavītinaḥR_4,027.010.1
mārutāpūritaguhāḥ prādhītā iva parvatāḥR_4,027.010.2
kaśābhir iva haimībhir vidyudbhir iva tāḍitamR_4,027.011.1
antaḥstanitanirghoṣaṃ savedanam ivāmbaramR_4,027.011.2
nīlameghāśritā vidyut sphurantī pratibhāti meR_4,027.012.1
sphurantī rāvaṇasyāṅke vaidehīva tapasvinīR_4,027.012.2
imās tā manmathavatāṃ hitāḥ pratihatā diśaḥR_4,027.013.1
anuliptā iva ghanair naṣṭagrahaniśākarāḥR_4,027.013.2
kuṭajān paśya saumitre puṣṭitān girisānuṣuR_4,027.014.1
mama śokābhibhūtasya kāmasaṃdīpanān sthitānR_4,027.014.2
rajaḥ praśāntaṃ sahimo 'dya vāyur nidāghadoṣaprasarāḥ praśāntāḥR_4,027.015.1
sthitā hi yātrā vasudhādhipānāṃ pravāsino yānti narāḥ svadeśānR_4,027.015.2
saṃprasthitā mānasavāsalubdhāḥ priyānvitāḥ saṃprati cakravākaḥR_4,027.016.1
abhīkṣṇavarṣodakavikṣateṣu yānāni mārgeṣu na saṃpatantiR_4,027.016.2
kva cit prakāśaṃ kva cid aprakāśaṃ nabhaḥ prakīrṇāmbudharaṃ vibhātiR_4,027.017.1
kva cit kva cit parvatasaṃniruddhaṃ rūpaṃ yathā śāntamahārṇavasyaR_4,027.017.2
vyāmiśritaṃ sarjakadambapuṣpair navaṃ jalaṃ parvatadhātutāmramR_4,027.018.1
mayūrakekābhir anuprayātaṃ śailāpagāḥ śīghrataraṃ vahantiR_4,027.018.2
rasākulaṃ ṣaṭpadasaṃnikāśaṃ prabhujyate jambuphalaṃ prakāmamR_4,027.019.1
anekavarṇaṃ pavanāvadhūtaṃ bhūmau pataty āmraphalaṃ vipakvamR_4,027.019.2
vidyutpatākāḥ sabalāka mālāḥ śailendrakūṭākṛtisaṃnikāśāḥR_4,027.020.1
garjanti meghāḥ samudīrṇanādā mattagajendrā iva saṃyugasthaḥR_4,027.020.2
meghābhikāmī parisaṃpatantī saṃmoditā bhāti balākapaṅktiḥR_4,027.021.1
vātāvadhūtā varapauṇḍarīkī lambeva mālā racitāmbarasyaR_4,027.021.2
nidrā śanaiḥ keśavam abhyupaiti drutaṃ nadī sāgaram abhyupaitiR_4,027.022.1
hṛṣṭā balākā ghanam abhyupaiti kāntā sakāmā priyam abhyupaitiR_4,027.022.2
jātā vanāntāḥ śikhisupranṛttā jātāḥ kadambāḥ sakadambaśākhāḥR_4,027.023.1
jātā vṛṣā goṣu samānakāmā jātā mahī sasyavanābhirāmāR_4,027.023.2
vahanti varṣanti nadanti bhānti dhyāyanti nṛtyanti samāśvasantiR_4,027.024.1
nadyo ghanā mattagajā vanāntāḥ priyāvinīhāḥ śikhinaḥ plavaṃgāḥR_4,027.024.2
praharṣitāḥ ketakapuṣpagandham āghrāya hṛṣṭā vananirjhareṣuR_4,027.025.1
prapāta śabdākulitā gajendrāḥ sārdhaṃ mayūraiḥ samadā nadantiR_4,027.025.2
dhārānipātair abhihanyamānāḥ kadambaśākhāsu vilambamānāḥR_4,027.026.1
kṣaṇārjitaṃ puṣparasāvagāḍhaṃ śanair madaṃ ṣaṭcaraṇās tyajantiR_4,027.026.2
aṅgāracūrṇotkarasaṃnikāśaiḥ phalaiḥ suparyāpta rasaiḥ samṛddhaiḥR_4,027.027.1
jambūdrumāṇāṃ pravibhānti śākhā nilīyamānā iva ṣaṭpadaughaiḥR_4,027.027.2
taḍitpatākābhir alaṃkṛtānām udīrṇagambhīramahāravāṇāmR_4,027.028.1
vibhānti rūpāṇi balāhakānāṃ raṇodyatānām iva vāraṇānāmR_4,027.028.2
mārgānugaḥ śailavanānusārī saṃprasthito megharavaṃ niśamyaR_4,027.029.1
yuddhābhikāmaḥ pratināgaśaṅkī matto gajendraḥ pratisaṃnivṛttaḥR_4,027.029.2
muktāsakāśaṃ salilaṃ patad vai sunirmalaṃ patrapuṭeṣu lagnamR_4,027.030.1
hṛṣṭā vivarṇacchadanā vihaṃgāḥ surendradattaṃ tṛṣitāḥ pibantiR_4,027.030.2
nīleṣu nīlā navavāripūrṇā megheṣu meghāḥ pravibhānti saktāḥR_4,027.031.1
davāgnidagdheṣu davāgnidagdhāḥ śaileṣu śailā iva baddhamūlāḥR_4,027.031.2
mattā gajendrā muditā gavendrā vaneṣu viśrāntatarā mṛgendrāḥR_4,027.032.1
ramyā nagendrā nibhṛtā nagendrāḥ prakrīḍito vāridharaiḥ surendraḥR_4,027.032.2
vṛttā yātrā narendrāṇāṃ senā pratinivartateR_4,027.033.1
vairāṇi caiva mārgāś ca salilena samīkṛtāḥR_4,027.033.2
māsi prauṣṭhapade brahma brāhmaṇānāṃ vivakṣatāmR_4,027.034.1
ayam adhyāyasamayaḥ sāmagānām upasthitaḥR_4,027.034.2
nivṛttakarmāyatano nūnaṃ saṃcitasaṃcayaḥR_4,027.035.1
āṣāḍhīm abhyupagato bharataḥ koṣakādhipaḥR_4,027.035.2
nūnam āpūryamāṇāyāḥ sarayvā vadhate rayaḥR_4,027.036.1
māṃ samīkṣya samāyāntam ayodhyāyā iva svanaḥR_4,027.036.2
imāḥ sphītaguṇā varṣāḥ sugrīvaḥ sukham aśnuteR_4,027.037.1
vijitāriḥ sadāraś ca rājye mahati ca sthitaḥR_4,027.037.2
ahaṃ tu hṛtadāraś ca rājyāc ca mahataś cyutaḥR_4,027.038.1
nadīkūlam iva klinnam avasīdāmi lakṣmaṇaR_4,027.038.2
śokaś ca mama vistīrṇo varṣāś ca bhṛśadurgamāḥR_4,027.039.1
rāvaṇaś ca mahāñ śatrur apāraṃ pratibhāti meR_4,027.039.2
ayātrāṃ caiva dṛṣṭvemāṃ mārgāṃś ca bhṛśadurgamānR_4,027.040.1
praṇate caiva sugrīve na mayā kiṃ cid īritamR_4,027.040.2
api cātiparikliṣṭaṃ cirād dāraiḥ samāgatamR_4,027.041.1
ātmakāryagarīyastvād vaktuṃ necchāmi vānaramR_4,027.041.2
svayam eva hi viśramya jñātvā kālam upāgatamR_4,027.042.1
upakāraṃ ca sugrīvo vetsyate nātra saṃśayaḥR_4,027.042.2
tasmāt kālapratīkṣo 'haṃ sthito 'smi śubhalakṣaṇaR_4,027.043.1
sugrīvasya nadīnāṃ ca prasādam anupālayanR_4,027.043.2
upakāreṇa vīro hi pratikāreṇa yujyateR_4,027.044.1
akṛtajño 'pratikṛto hanti sattvavatāṃ manaḥR_4,027.044.2
athaivam uktaḥ praṇidhāya lakṣmaṇaḥ kṛtāñjalis tat pratipūjya bhāṣitamR_4,027.045.1
uvāca rāmaṃ svabhirāma darśanaṃ pradarśayan darśanam ātmanaḥ śubhamR_4,027.045.2
yathoktam etat tava sarvam īpsitaṃ narendra kartā nacirād dharīśvaraḥR_4,027.046.1
śaratpratīkṣaḥ kṣamatām imaṃ bhavāñ jalaprapātaṃ ripunigrahe dhṛtaḥR_4,027.046.2
samīkṣya vimalaṃ vyoma gatavidyudbalāhakamR_4,028.001.1
sārasāravasaṃghuṣṭaṃ ramyajyotsnānulepanamR_4,028.001.2
samṛddhārthaṃ ca sugrīvaṃ mandadharmārthasaṃgrahamR_4,028.002.1
atyartham asatāṃ mārgam ekāntagatamānasaṃR_4,028.002.2
nivṛttakāryaṃ siddhārthaṃ pramadābhirataṃ sadāR_4,028.003.1
prāptavantam abhipretān sarvān eva manorathānR_4,028.003.2
svāṃ ca pātnīm abhipretāṃ tārāṃ cāpi samīpsitāmR_4,028.004.1
viharantam ahorātraṃ kṛtārthaṃ vigatajvalamR_4,028.004.2
krīḍantam iva deveśaṃ nandane 'psarasāṃ gaṇaiḥR_4,028.005.1
mantriṣu nyastakāryaṃ ca mantriṇām anavekṣakamR_4,028.005.2
utsannarājyasaṃdeśaṃ kāmavṛttam avasthitamR_4,028.006.1
niścitārtho 'rthatattvajñaḥ kāladharmaviśeṣavitR_4,028.006.2
prasādya vākyair madhurair hetumadbhir manoramaiḥR_4,028.007.1
vākyavid vākyatattvajñaṃ harīśaṃ mārutātmajaḥR_4,028.007.2
praṇayaprītisaṃyuktaṃ viśvāsakṛtaniścayamR_4,028.008.1
harīśvaram upāgamya hanumān vākyam abravītR_4,028.008.2
rājyaṃ prāptaṃ yaśaś caiva kaulī śrīr abhivarthitāR_4,028.009.1
mitrāṇāṃ saṃgrahaḥ śeṣas tad bhavān kartum arhatiR_4,028.009.2
yo hi mitreṣu kālajñaḥ satataṃ sādhu vartateR_4,028.010.1
tasya rājyaṃ ca kīrtiś ca pratāpaś cābhivardhateR_4,028.010.2
yasya kośaś ca daṇḍaś ca mitrāṇy ātmā ca bhūmipaR_4,028.011.1
samavetāni sarvāṇi sa rājyaṃ mahad aśnuteR_4,028.011.2
tad bhavān vṛttasaṃpannaḥ sthitaḥ pathi niratyayeR_4,028.012.1
mitrārtham abhinītārthaṃ yathāvat kartum arhatiR_4,028.012.2
yas tu kālavyatīteṣu mitrakāryeṣu vartateR_4,028.013.1
sa kṛtvā mahato 'py arthān na mitrārthena yujyateR_4,028.013.2
kriyatāṃ rāghavasyaitad vaidehyāḥ parimārgaṇamR_4,028.014.1
tad idaṃ vīra kāryaṃ te kālātītam ariṃdamaR_4,028.014.2
na ca kālam atītaṃ te nivedayati kālavitR_4,028.015.1
tvaramāṇo 'pi san prājñas tava rājan vaśānugaḥR_4,028.015.2
kulasya ketuḥ sphītasya dīrghabandhuś ca rāghavaḥR_4,028.016.1
aprameyaprabhāvaś ca svayaṃ cāpratimo guṇaiḥR_4,028.016.2
tasya tvaṃ kuru vai kāryaṃ pūrvaṃ tena kṛtaṃ tavaR_4,028.017.1
harīśvara hariśreṣṭhān ājñāpayitum arhasiR_4,028.017.2
na hi tāvad bhavet kālo vyatītaś codanād ṛteR_4,028.018.1
coditasya hi kāryasya bhavet kālavyatikramaḥR_4,028.018.2
akartur api kāryasya bhavān kartā harīśvaraR_4,028.019.1
kiṃ punaḥ pratikartus te rājyena ca dhanena caR_4,028.019.2
śaktimān asi vikrānto vānararṣka gaṇeśvaraR_4,028.020.1
kartuṃ dāśaratheḥ prītim ājñāyāṃ kiṃ nu sajjaseR_4,028.020.2
kāmaṃ khalu śarair śaktaḥ surāsuramahoragānR_4,028.021.1
vaśe dāśarathiḥ kartuṃ tvatpratijñāṃ tu kāṅkṣateR_4,028.021.2
prāṇatyāgāviśaṅkena kṛtaṃ tena tava priyamR_4,028.022.1
tasya mārgāma vaidehīṃ pṛthivyām api cāmbareR_4,028.022.2
na devā na ca gandharvā nāsurā na marudgaṇāḥR_4,028.023.1
na ca yakṣā bhayaṃ tasya kuryuḥ kim uta rākṣasāḥR_4,028.023.2
tad evaṃ śaktiyuktasya pūrvaṃ priyakṛtas tathāR_4,028.024.1
rāmasyārhasi piṅgeśa kartuṃ sarvātmanā priyamR_4,028.024.2
nādhastād avanau nāpsu gatir nopari cāmbareR_4,028.025.1
kasya cit sajjate 'smākaṃ kapīśvara tavājñayāR_4,028.025.2
tad ājñāpaya kaḥ kiṃ te kṛte vasatu kutra citR_4,028.026.1
harayo hy apradhṛṣyās te santi koṭyagrato 'naghaR_4,028.026.2
tasya tad vacanaṃ śrutvā kāle sādhuniveditamR_4,028.027.1
sugrīvaḥ sattvasaṃpannaś cakāra matim uttamāmR_4,028.027.2
sa saṃdideśābhimataṃ nīlaṃ nityakṛtodyamamR_4,028.028.1
dikṣu sarvāsu sarveṣāṃ sainyānām upasaṃgraheR_4,028.028.2
yathā senā samagrā me yūthapālāś ca sarvaśaḥR_4,028.029.1
samāgacchanty asaṃgena senāgrāṇi tathā kuruR_4,028.029.2
samānayantu te sainyaṃ tvaritāḥ śāsanān mamaR_4,028.030.1
svayaṃ cānantaraṃ sainyaṃ bhavān evānupaśyatuR_4,028.030.2
tripañcarātrād ūrdhvaṃ yaḥ prāpnuyān neha vānaraḥR_4,028.031.1
tasya prāṇāntiko daṇḍo nātra kāryā vicāraṇāR_4,028.031.2
harīṃś ca vṛddhān upayātu sāṅgado bhavān mamājñām adhikṛtya niścitāmR_4,028.032.1
iti vyavasthāṃ haripuṃgaveśvaro vidhāya veśma praviveśa vīryavānR_4,028.032.2
guhāṃ praviṣṭe sugrīve vimukte gagane ghanaiḥR_4,029.001.1
varṣarātroṣito rāmaḥ kāmaśokābhipīḍitaḥR_4,029.001.2
pāṇḍuraṃ gaganaṃ dṛṣṭvā vimalaṃ candramaṇḍalamR_4,029.002.1
śāradīṃ rajanīṃ caiva dṛṣṭvā jyotsnānulepanāmR_4,029.002.2
kāmavṛttaṃ ca sugrīvaṃ naṣṭāṃ ca janakātmajāmR_4,029.003.1
buddhvā kālam atītaṃ ca mumoha paramāturaḥR_4,029.003.2
sa tu saṃjñām upāgamya muhūrtān matimān punaḥR_4,029.004.1
manaḥsthām api vaidehīṃ cintayām āsa rāghavaḥR_4,029.004.2
āsīnaḥ parvatasyāgre hemadhātuvibhūṣiteR_4,029.005.1
śāradaṃ gaganaṃ dṛṣṭva jagāma manasā priyāmR_4,029.005.2
dṛṣṭvā ca vimalaṃ vyoma gatavidyudbalāhakamR_4,029.006.1
sārasāravasaṃghuṣṭaṃ vilalāpārtayā girāR_4,029.006.2
sārasāravasaṃnādaiḥ sārasāravanādinīR_4,029.007.1
yāśrame ramate bālā sādya me ramate kathamR_4,029.007.2
puṣpitāṃś cāsanān dṛṣṭvā kāñcanān iva nirmalānR_4,029.008.1
kathaṃ sa ramate bālā paśyantī mām apaśyatīR_4,029.008.2
yā purā kalahaṃsānāṃ svareṇa kalabhāṣiṇīR_4,029.009.1
budhyate cārusarvāṅgī sādya me budhyate kathamR_4,029.009.2
niḥsvanaṃ cakravākānāṃ niśamya sahacāriṇāmR_4,029.010.1
puṇḍarīkaviśālākṣī katham eṣā bhaviṣyatiR_4,029.010.2
sarāṃsi sarito vāpīḥ kānanāni vanāni caR_4,029.011.1
tāṃ vinā mṛgaśāvākṣīṃ caran nādya sukhaṃ labheR_4,029.011.2
api tāṃ madviyogāc ca saukumāryāc ca bhāminīmR_4,029.012.1
na dūraṃ pīḍayet kāmaḥ śaradguṇanirantaraḥR_4,029.012.2
evamādi naraśreṣṭho vilalāpa nṛpātmajaḥR_4,029.013.1
vihaṃga iva sāraṅgaḥ salilaṃ tridaśeśvarātR_4,029.013.2
tataś cañcūrya ramyeṣu phalārthī girisānuṣuR_4,029.014.1
dadarśa paryupāvṛtto lakṣmīvāṃl lakṣmaṇo 'grajamR_4,029.014.2
taṃ cintayā duḥsahayā parītaṃ visaṃjñam ekaṃ vijane manasvīR_4,029.015.1
bhrātur viṣādāt paritāpadīnaḥ samīkṣya saumitrir uvāca rāmamR_4,029.015.2
kim ārya kāmasya vaśaṃgatena kim ātmapauruṣyaparābhavenaR_4,029.016.1
ayaṃ sadā saṃhṛiyate samādhiḥ kim atra yogena nivartitenaR_4,029.016.2
kriyābhiyogaṃ manasaḥ prasādaṃ samādhiyogānugataṃ ca kālamR_4,029.017.1
sahāyasāmarthyam adīnasattva svakarmahetuṃ ca kuruṣva hetumR_4,029.017.2
na jānakī mānavavaṃśanātha tvayā sanāthā sulabhā pareṇaR_4,029.018.1
na cāgnicūḍāṃ jvalitām upetya na dahyate vīravarārha kaś citR_4,029.018.2
salakṣmaṇaṃ lakṣmaṇam apradhṛṣyaṃ svabhāvajaṃ vākyam uvāca rāmaḥR_4,029.019.1
hitaṃ ca pathyaṃ ca nayaprasaktaṃ sasāmadharmārthasamāhitaṃ caR_4,029.019.2
niḥsaṃśayaṃ kāryam avekṣitavyaṃ kriyāviśeṣo hy anuvartitavyaḥR_4,029.020.1
nanu pravṛttasya durāsadasya kumārakāryasya phalaṃ na cintyamR_4,029.020.2
atha padmapalāśākṣīṃ maithilīm anucintayanR_4,029.021.1
uvāca lakṣmaṇaṃ rāmo mukhena pariśuṣyatāR_4,029.021.2
tarpayitvā sahasrākṣaḥ salilena vasuṃdharāmR_4,029.022.1
nirvartayitvā sasyāni kṛtakarmā vyavasthitaḥR_4,029.022.2
snigdhagambhīranirghoṣāḥ śailadrumapurogamāḥR_4,029.023.1
visṛjya salilaṃ meghāḥ pariśrāntā nṛpātmajaR_4,029.023.2
nīlotpaladalaśyāmaḥ śyāmīkṛtvā diśo daśaR_4,029.024.1
vimadā iva mātaṅgāḥ śāntavegāḥ payodharāḥR_4,029.024.2
jalagarbhā mahāvegāḥ kuṭajārjunagandhinaḥR_4,029.025.1
caritvā viratāḥ saumya vṛṣṭivātāḥ samudyatāḥR_4,029.025.2
ghanānāṃ vāraṇānāṃ ca mayūrāṇāṃ ca lakṣmaṇaR_4,029.026.1
nādaḥ prasravaṇānāṃ ca praśāntaḥ sahasānaghaR_4,029.026.2
abhivṛṣṭā mahāmeghair nirmalāś citrasānavaḥR_4,029.027.1
anuliptā ivābhānti girayaś candraraśmibhiḥR_4,029.027.2
darśayanti śarannadyaḥ pulināni śanaiḥ śanaiḥR_4,029.028.1
navasaṃgamasavrīḍā jaghanānīva yoṣitaḥR_4,029.028.2
prasannasalilāḥ saumya kurarībhir vināditāḥR_4,029.029.1
cakravākagaṇākīrṇā vibhānti salilāśayāḥR_4,029.029.2
anyonyabaddhavairāṇāṃ jigīṣūṇāṃ nṛpātmajaR_4,029.030.1
udyogasamayaḥ saumya pārthivānām upasthitaḥR_4,029.030.2
iyaṃ sā prathamā yātrā pārthivānāṃ nṛpātmajaR_4,029.031.1
na ca paśyāmi sugrīvam udyogaṃ vā tathāvidhamR_4,029.031.2
catvāro vārṣikā māsā gatā varṣaśatopamāḥR_4,029.032.1
mama śokābhitaptasya saumya sītām apaśyataḥR_4,029.032.2
priyāvihīne duḥkhārte hṛtarājye vivāsiteR_4,029.033.1
kṛpāṃ na kurute rājā sugrīvo mayi lakṣmaṇaR_4,029.033.2
anātho hṛtarājyo 'yaṃ rāvaṇena ca dharṣitaḥR_4,029.034.1
dīno dūragṛhaḥ kāmī māṃ caiva śaraṇaṃ gataḥR_4,029.034.2
ity etaiḥ kāraṇaiḥ saumya sugrīvasya durātmanaḥR_4,029.035.1
ahaṃ vānararājasya paribhūtaḥ paraṃtapaR_4,029.035.2
sa kālaṃ parisaṃkhyāya sītāyāḥ parimārgaṇeR_4,029.036.1
kṛtārthaḥ samayaṃ kṛtvā durmatir nāvabudhyateR_4,029.036.2
tvaṃ praviśya ca kiṣkindhāṃ brūhi vānarapuṃgavamR_4,029.037.1
mūrkhaṃ grāmya sukhe saktaṃ sugrīvaṃ vacanān mamaR_4,029.037.2
arthinām upapannānāṃ pūrvaṃ cāpy upakāriṇāmR_4,029.038.1
āśāṃ saṃśrutya yo hanti sa loke puruṣādhamaḥR_4,029.038.2
śubhaṃ vā yadi vā pāpaṃ yo hi vākyam udīritamR_4,029.039.1
satyena parigṛhṇāti sa vīraḥ puruṣottamaḥR_4,029.039.2
kṛtārthā hy akṛtārthānāṃ mitrāṇāṃ na bhavanti yeR_4,029.040.1
tān mṛtān api kravyādaḥ kṛtaghnān nopabhuñjateR_4,029.040.2
nūnaṃ kāñcanapṛṣṭhasya vikṛṣṭasya mayā raṇeR_4,029.041.1
draṣṭum icchanti cāpasya rūpaṃ vidyudgaṇopamamR_4,029.041.2
ghoraṃ jyātalanirghoṣaṃ kruddhasya mama saṃyugeR_4,029.042.1
nirghoṣam iva vajrasya punaḥ saṃśrotum icchatiR_4,029.042.2
kāmam evaṃgate 'py asya parijñāte parākrameR_4,029.043.1
tvatsahāyasya me vīra na cintā syān nṛpātmajaR_4,029.043.2
yadartham ayam ārambhaḥ kṛtaḥ parapuraṃjayaR_4,029.044.1
samayaṃ nābhijānāti kṛtārthaḥ plavageśvaraḥR_4,029.044.2
varṣāsamayakālaṃ tu pratijñāya harīśvaraḥR_4,029.045.1
vyatītāṃś caturo māsān viharan nāvabudhyateR_4,029.045.2
sāmātyapariṣat krīḍan pānam evopasevateR_4,029.046.1
śokadīneṣu nāsmāsu sugrīvaḥ kurute dayāmR_4,029.046.2
ucyatāṃ gaccha sugrīvas tvayā vatsa mahābalaR_4,029.047.1
mama roṣasya yadrūpaṃ brūyāś cainam idaṃ vacaḥR_4,029.047.2
na ca saṃkucitaḥ panthā yena vālī hato gataḥR_4,029.048.1
samaye tiṣṭha sugrīvamā vālipatham anvagāḥR_4,029.048.2
eka eva raṇe vālī śareṇa nihato mayāR_4,029.049.1
tvāṃ tu satyād atikrāntaṃ haniṣyāmi sabāndhavamR_4,029.049.2
tad evaṃ vihite kārye yad dhitaṃ puruṣarṣabhaR_4,029.050.1
tat tad brūhi naraśreṣṭha tvara kālavyatikramaḥR_4,029.050.2
kuruṣva satyaṃ mayi vānareśvara pratiśrutaṃ dharmam avekṣya śāśvatamR_4,029.051.1
mā vālinaṃ pretya gato yamakṣayaṃ tvam adya paśyer mama coditaiḥ śaraiḥR_4,029.051.2
sa pūrvajaṃ tīvravivṛddhakopaṃ lālapyamānaṃ prasamīkṣya dīnamR_4,029.052.1
cakāra tīvrāṃ matim ugratejā harīśvaramānavavaṃśanāthaḥR_4,029.052.2
sa kāminaṃ dīnam adīnasattvaḥ śokābhipannaṃ samudīrṇakopamR_4,030.001.1
narendrasūnur naradevaputraṃ rāmānujaḥ pūrvajam ity uvācaR_4,030.001.2
na vānaraḥ sthāsyati sādhuvṛtte na maṃsyate kāryaphalānuṣaṅgānR_4,030.002.1
na bhakṣyate vānararājyalakṣmīṃ tathā hi nābhikramate 'sya buddhiḥR_4,030.002.2
matikṣayād grāmyasukheṣu saktas tava prasādāpratikārabuddhiḥR_4,030.003.1
hato 'grajaṃ paśyatu vālinaṃ sa na rājyam evaṃ viguṇasya deyamR_4,030.003.2
na dhāraye kopam udīrṇavegaṃ nihanmi sugrīvam asatyam adyaR_4,030.004.1
haripravīraiḥ saha vāliputro narendrapatnyā vicayaṃ karotuR_4,030.004.2
tam āttabāṇāsanam utpatantaṃ niveditārthaṃ raṇacaṇḍakopamR_4,030.005.1
uvaca rāmaḥ paravīrahantā svavekṣitaṃ sānunayaṃ ca vākyamR_4,030.005.2
na hi vai tvadvidho loke pāpam evaṃ samācaretR_4,030.006.1
pāpam āryeṇa yo hanti sa vīraḥ puruṣottamaḥR_4,030.006.2
nedam adya tvayā grāhyaṃ sādhuvṛttena lakṣmaṇaR_4,030.007.1
tāṃ prītim anuvartasva pūrvavṛttaṃ ca saṃgatamR_4,030.007.2
sāmopahitayā vācā rūkṣāṇi parivarjayanR_4,030.008.1
vaktum arhasi sugrīvaṃ vyatītaṃ kālaparyayeR_4,030.008.2
so' grajenānuśiṣṭārtho yathāvat puruṣarṣabhaḥR_4,030.009.1
praviveśa purīṃ vīro lakṣmaṇaḥ paravīrahāR_4,030.009.2
tataḥ śubhamatiḥ prājño bhrātuḥ priyahite rataḥR_4,030.010.1
lakṣmaṇaḥ pratisaṃrabdho jagāma bhavanaṃ kapeḥR_4,030.010.2
śakrabāṇāsanaprakhyaṃ dhanuḥ kālāntakopamaḥR_4,030.011.1
pragṛhya giriśṛṅgābhaṃ mandaraḥ sānumān ivaR_4,030.011.2
yathoktakārī vacanam uttaraṃ caiva sottaramR_4,030.012.1
bṛhaspatisamo buddhyā mattvā rāmānujas tadāR_4,030.012.2
kāmakrodhasamutthena bhrātuḥ kopāgninā vṛtaḥR_4,030.013.1
prabhañjana ivāprītaḥ prayayau lakṣmaṇas tadāR_4,030.013.2
sālatālāśvakarṇāṃś ca tarasā pātayan bahūnR_4,030.014.1
paryasyan girikūṭāni drumān anyāṃś ca vegataḥR_4,030.014.2
śilāś ca śakalīkurvan padbhyāṃ gaja ivāśugaḥR_4,030.015.1
dūram ekapadaṃ tyaktvā yayau kāryavaśād drutamR_4,030.015.2
tām apaśyad balākīrṇāṃ harirājamahāpurīmR_4,030.016.1
durgām ikṣvākuśārdūlaḥ kiṣkindhāṃ girisaṃkaṭeR_4,030.016.2
roṣāt prasphuramāṇauṣṭhaḥ sugrīvaṃ prati kalṣmaṇaḥR_4,030.017.1
dadarśa vānarān bhīmān kiṣkindhāyā bahiścarānR_4,030.017.2
śailaśṛṅgāṇi śataśaḥ pravṛddhāṃś ca mahīruhānR_4,030.018.1
jagṛhuḥ kuñjaraprakhyā vānarāḥ parvatāntareR_4,030.018.2
tān gṛhītapraharaṇān harīn dṛṣṭvā tu lakṣmaṇaḥR_4,030.019.1
babhūva dviguṇaṃ kruddho bahvindhana ivānalaḥR_4,030.019.2
taṃ te bhayaparītāṅgāḥ kruddhaṃ dṛṣṭvā plavaṃgamāḥR_4,030.020.1
kālamṛtyuyugāntābhaṃ śataśo vidrutā diśaḥR_4,030.020.2
tataḥ sugrīvabhavanaṃ praviśya haripuṃgavāḥR_4,030.021.1
krodham āgamanaṃ caiva lakṣmaṇasya nyavedayanR_4,030.021.2
tārayā sahitaḥ kāmī saktaḥ kapivṛṣo rahaḥR_4,030.022.1
na teṣāṃ kapivīrāṇāṃ śuśrāva vacanaṃ tadāR_4,030.022.2
tataḥ sacivasaṃdiṣṭā harayo romaharṣaṇāḥR_4,030.023.1
girikuñjarameghābhā nagaryā niryayus tadāR_4,030.023.2
nakhadaṃṣṭrāyudhā ghorāḥ sarve vikṛtadarśanāḥR_4,030.024.1
sarve śārdūladarpāś ca sarve ca vikṛtānanāḥR_4,030.024.2
daśanāgabalāḥ ke cit ke cid daśaguṇottarāḥR_4,030.025.1
ke cin nāgasahasrasya babhūvus tulyavikramāḥR_4,030.025.2
kṛtsnāṃ hi kapibhir vyāptāṃ drumahastair mahābalaiḥR_4,030.026.1
apaśyal lakṣmaṇaḥ kruddhaḥ kiṣkindhāṃ tāṃ durāsadamR_4,030.026.2
tatas te harayaḥ sarve prākāraparikhāntarātR_4,030.027.1
niṣkramyodagrasattvās tu tasthur āviṣkṛtaṃ tadāR_4,030.027.2
sugrīvasya pramādaṃ ca pūrvajaṃ cārtam ātmavānR_4,030.028.1
buddhvā kopavaśaṃ vīraḥ punar eva jagāma saḥR_4,030.028.2
sa dīrghoṣṇamahocchvāsaḥ kopasaṃraktalocanaḥR_4,030.029.1
babhūva naraśārdūlasadhūma iva pāvakaḥR_4,030.029.2
bāṇaśalyasphurajjihvaḥ sāyakāsanabhogavānR_4,030.030.1
svatejoviṣasaṃghātaḥ pañcāsya iva pannagaḥR_4,030.030.2
taṃ dīptam iva kālāgniṃ nāgendram iva kopitamR_4,030.031.1
samāsādyāṅgadas trāsād viṣādam agamad bhṛśamR_4,030.031.2
so 'ṅgadaṃ roṣatāmrākṣaḥ saṃdideśa mahāyaśāḥR_4,030.032.1
sugrīvaḥ kathyatāṃ vatsa mamāgamanam ity utaR_4,030.032.2
eṣa rāmānujaḥ prāptas tvatsakāśam ariṃdamaḥR_4,030.033.1
bhrātur vyasanasaṃtapto dvāri tiṣṭhati lakṣmaṇaḥR_4,030.033.2
lakṣmaṇasya vacaḥ śrutvā śokāviṣṭo 'ṅgado 'bravītR_4,030.034.1
pituḥ samīpam āgamya saumitrir ayam āgataḥR_4,030.034.2
te mahaughanibhaṃ dṛṣṭvā vajrāśanisamasvanamR_4,030.035.1
siṃhanādaṃ samaṃ cakrur lakṣmaṇasya samīpataḥR_4,030.035.2
tena śabdena mahatā pratyabudhyata vānaraḥR_4,030.036.1
madavihvalatāmrākṣo vyākulasragvibhūṣaṇaḥR_4,030.036.2
athāṅgadavacaḥ śrutvā tenaiva ca samāgatauR_4,030.037.1
mantriṇo vānarendrasya saṃmatodāradarśinauR_4,030.037.2
plakṣaś caiva prabhāvaś ca mantriṇāv arthadharmayoḥR_4,030.038.1
vaktum uccāvacaṃ prāptaṃ lakṣmaṇaṃ tau śaśaṃsatuḥR_4,030.038.2
prasādayitvā sugrīvaṃ vacanaiḥ sāmaniścitaiḥR_4,030.039.1
āsīnaṃ paryupāsīnau yathā śakraṃ marutpatimR_4,030.039.2
satyasaṃdhau mahābhāgau bhrātarau rāmalakṣmaṇauR_4,030.040.1
vayasya bhāvaṃ saṃprāptau rājyārhau rājyadāyinauR_4,030.040.2
tayor eko dhanuṣpāṇir dvāri tiṣṭhati lakṣmaṇaḥR_4,030.041.1
yasya bhītāḥ pravepante nādān muñcanti vānarāḥR_4,030.041.2
sa eṣa rāghavabhrātā lakṣmaṇo vākyasārathiḥR_4,030.042.1
vyavasāya rathaḥ prāptas tasya rāmasya śāsanātR_4,030.042.2
tasya mūrdhnā praṇamya tvaṃ saputraḥ saha bandhubhiḥR_4,030.043.1
rājaṃs tiṣṭha svasamaye bhava satyapratiśravaḥR_4,030.043.2
aṅgadasya vacaḥ śrutvā sugrīvaḥ sacivaiḥ sahaR_4,031.001.1
lakṣmaṇaṃ kupitaṃ śrutvā mumocāsanam ātmavānR_4,031.001.2
sacivān abravīd vākyaṃ niścitya gurulāghavamR_4,031.002.1
mantrajñān mantrakuśalo mantreṣu pariniṣṭhitaḥR_4,031.002.2
na me durvyāhṛtaṃ kiṃ cin nāpi me duranuṣṭhitamR_4,031.003.1
lakṣmaṇo rāghavabhrātā kruddhaḥ kim iti cintayeR_4,031.003.2
asuhṛdbhir mamāmitrair nityam antaradarśibhiḥR_4,031.004.1
mama doṣān asaṃbhūtāñ śrāvito rāghavānujaḥR_4,031.004.2
atra tāvad yathābuddhi sarvair eva yathāvidhiR_4,031.005.1
bhavadbhir niścayas tasya vijñeyo nipuṇaṃ śanaiḥR_4,031.005.2
na khalv asti mama trāso lakṣmaṇān nāpi rāghavātR_4,031.006.1
mitraṃ tv asthāna kupitaṃ janayaty eva saṃbhramamR_4,031.006.2
sarvathā sukaraṃ mitraṃ duṣkaraṃ paripālanamR_4,031.007.1
anityatvāt tu cittānāṃ prītir alpe 'pi bhidyateR_4,031.007.2
atonimittaṃ trasto 'haṃ rāmeṇa tu mahātmanāR_4,031.008.1
yan mamopakṛtaṃ śakyaṃ pratikartuṃ na tan mayāR_4,031.008.2
sugrīveṇaivam uktas tu hanumān haripuṃgavaḥR_4,031.009.1
uvāca svena tarkeṇa madhye vānaramantriṇāmR_4,031.009.2
sarvathā naitad āścaryaṃ yat tvaṃ harigaṇeśvaraR_4,031.010.1
na vismarasi susnigdham upakārakṛtaṃ śubhamR_4,031.010.2
rāghaveṇa tu śūreṇa bhayam utsṛjya dūrataḥR_4,031.011.1
tvatpriyārthaṃ hato vālī śakratulyaparākramaḥR_4,031.011.2
sarvathā praṇayāt kruddho rāghavo nātra saṃśayaḥR_4,031.012.1
bhrātaraṃ sa prahitavāṃl lakṣmaṇaṃ lakṣmivardhanamR_4,031.012.2
tvaṃ pramatto na jānīṣe kālaṃ kalavidāṃ varaR_4,031.013.1
phullasaptacchadaśyāmā pravṛttā tu śarac chivāR_4,031.013.2
nirmala grahanakṣatrā dyauḥ pranaṣṭabalāhakāR_4,031.014.1
prasannāś ca diśaḥ sarvāḥ saritaś ca sarāṃsi caR_4,031.014.2
prāptam udyogakālaṃ tu nāvaiṣi haripuṃgavaR_4,031.015.1
tvaṃ pramatta iti vyaktaṃ lakṣmaṇo 'yam ihāgataḥR_4,031.015.2
ārtasya hṛtadārasya paruṣaṃ puruṣāntarātR_4,031.016.1
vacanaṃ marṣaṇīyaṃ te rāghavasya mahātmanaḥR_4,031.016.2
kṛtāparādhasya hi te nānyat paśyāmy ahaṃ kṣamamR_4,031.017.1
antareṇāñjaliṃ baddhvā lakṣmaṇasya prasādanātR_4,031.017.2
niyuktair mantribhir vācyo avaśyaṃ pārthivo hitamR_4,031.018.1
ata eva bhayaṃ tyaktvā bravīmy avadhṛtaṃ vacaḥR_4,031.018.2
abhikruddhaḥ samartho hi cāpam udyamya rāghavaḥR_4,031.019.1
sadevāsuragandharvaṃ vaśe sthāpayituṃ jagatR_4,031.019.2
na sa kṣamaḥ kopayituṃ yaḥ prasādya punar bhavetR_4,031.020.1
pūrvopakāraṃ smaratā kṛtajñena viśeṣataḥR_4,031.020.2
tasya mūrdhnā praṇamya tvaṃ saputraḥ sasuhṛjjanaḥR_4,031.021.1
rājaṃs tiṣṭha svasamaye bhartur bhāryeva tadvaśeR_4,031.021.2
na rāmarāmānujaśāsanaṃ tvayā kapīndrayuktaṃ manasāpy apohitumR_4,031.022.1
mano hi te jñāsyati mānuṣaṃ balaṃ sarāghavasyāsya surendravarcasaḥR_4,031.022.2
atha pratisamādiṣṭo lakṣmaṇaḥ paravīrahāR_4,032.001.1
praviveśa guhāṃ ghorāṃ kiṣkindhāṃ rāmaśāsanātR_4,032.001.2
dvārasthā harayas tatra mahākāyā mahābalāḥR_4,032.002.1
babhūvur lakṣmaṇaṃ dṛṣṭvā sarve prāñjalayaḥ sthitāḥR_4,032.002.2
niḥśvasantaṃ tu taṃ dṛṣṭvā kruddhaṃ daśarathātmajamR_4,032.003.1
babhūvur harayas trastā na cainaṃ paryavārayanR_4,032.003.2
sa taṃ ratnamayīṃ śrīmān divyāṃ puṣpitakānanāmR_4,032.004.1
ramyāṃ ratnasamākīrṇāṃ dadarśa mahatīṃ guhāmR_4,032.004.2
harmyaprāsādasaṃbādhāṃ nānāpaṇyopaśobhitāmR_4,032.005.1
sarvakāmaphalair vṛkṣaiḥ puṣpitair upaśobhitāmR_4,032.005.2
devagandharvaputraiś ca vānaraiḥ kāmarūpibhiḥR_4,032.006.1
divya mālyāmbaradhāraiḥ śobhitāṃ priyadarśanaiḥR_4,032.006.2
candanāgarupadmānāṃ gandhaiḥ surabhigandhināmR_4,032.007.1
maireyāṇāṃ madhūnāṃ ca saṃmoditamahāpathāmR_4,032.007.2
vindhyamerugiriprasthaiḥ prāsādair naikabhūmibhiḥR_4,032.008.1
dadarśa girinadyaś ca vimalās tatra rāghavaḥR_4,032.008.2
aṅgadasya gṛhaṃ ramyaṃ maindasya dvividasya caR_4,032.009.1
gavayasya gavākṣasya gajasya śarabhasya caR_4,032.009.2
vidyunmāleś ca saṃpāteḥ sūryākṣasya hanūmataḥR_4,032.010.1
vīrabāhoḥ subāhoś ca nalasya ca mahātmanaḥR_4,032.010.2
kumudasya suṣeṇasya tārajāmbavatos tathāR_4,032.011.1
dadhivaktrasya nīlasya supāṭalasunetrayoḥR_4,032.011.2
eteṣāṃ kapimukhyānāṃ rājamārge mahātmanāmR_4,032.012.1
dadarśa gṛhamukhyāni mahāsārāṇi lakṣmaṇaḥR_4,032.012.2
pāṇḍurābhraprakāśāni divyamālyayutāni caR_4,032.013.1
prabhūtadhanadhānyāni strīratnaiḥ śobhitāni caR_4,032.013.2
pāṇḍureṇa tu śailena parikṣiptaṃ durāsadamR_4,032.014.1
vānarendragṛhaṃ ramyaṃ mahendrasadanopamamR_4,032.014.2
śulkaiḥ prāsādaśikharaiḥ kailāsaśikharopamaiḥR_4,032.015.1
sarvakāmaphalair vṛkṣaiḥ puṣṭitair upaśobhitamR_4,032.015.2
mahendradattaiḥ śrīmadbhir nīlajīmūtasaṃnibhaiḥR_4,032.016.1
divyapuṣpaphalair vṛkṣaiḥ śītacchāyair manoramaiḥR_4,032.016.2
haribhiḥ saṃvṛtadvāraṃ balibhiḥ śastrapāṇibhiḥR_4,032.017.1
divyamālyāvṛtaṃ śubhraṃ taptakāñcanatoraṇamR_4,032.017.2
sugrīvasya gṛhaṃ ramyaṃ praviveśa mahābalaḥR_4,032.018.1
avāryamāṇaḥ saumitrir mahābhram iva bhāskaraḥR_4,032.018.2
sa sapta kakṣyā dharmātmā yānāsanasamāvṛtāḥR_4,032.019.1
praviśya sumahad guptaṃ dadarśāntaḥpuraṃ mahatR_4,032.019.2
haimarājataparyaṅkair bahubhiś ca varāsanaiḥR_4,032.020.1
mahārhāstaraṇopetais tatra tatropaśobhitamR_4,032.020.2
praviśann eva satataṃ śuśrāva madhurasvaramR_4,032.021.1
tantrīgītasamākīrṇaṃ samagītapadākṣaramR_4,032.021.2
bahvīś ca vividhākārā rūpayauvanagarvitāḥR_4,032.022.1
striyaḥ sugrīvabhavane dadarśa sa mahābalaḥR_4,032.022.2
dṛṣṭvābhijanasaṃpannāś citramālyakṛtasrajaḥR_4,032.023.1
varamālyakṛtavyagrā bhūṣaṇottamabhūṣitāḥR_4,032.023.2
nātṛptān nāti ca vyagrān nānudāttaparicchadānR_4,032.024.1
sugrīvānucarāṃś cāpi lakṣayām āsa lakṣmaṇaḥR_4,032.024.2
tataḥ sugrīvam āsīnaṃ kāñcane paramāsaneR_4,032.025.1
mahārhāstaraṇopete dadarśādityasaṃnibhamR_4,032.025.2
divyamālyāmbaradharaṃ mahendram iva durjayamR_4,032.026.1
divyābharaṇamālyābhiḥ pramadābhiḥ samāvṛtamR_4,032.026.2
rumāṃ tu vīraḥ parirabhya gāḍhaṃ varāsanastho varahemavarṇaḥR_4,032.027.1
dadarśa saumitrim adīnasattvaṃ viśālanetraḥ suviśālanetramR_4,032.027.2
tam apratihataṃ kruddhaṃ praviṣṭaṃ puruṣarṣabhamR_4,033.001.1
sugrīvo lakṣmaṇaṃ dṛṣṭvā babhūva vyathitendriyaḥR_4,033.001.2
kruddhaṃ niḥśvasamānaṃ taṃ pradīptam iva tejasāR_4,033.002.1
bhrātur vyasanasaṃtaptaṃ dṛṣṭvā daśarathātmajamR_4,033.002.2
utpapāta hariśreṣṭho hitvā sauvarṇam āsanamR_4,033.003.1
mahān mahendrasya yathā svalaṃkṛta iva dhvajaḥR_4,033.003.2
utpatantam anūtpetū rumāprabhṛtayaḥ striyaḥR_4,033.004.1
sugrīvaṃ gagane pūrṇaṃ candraṃ tārāgaṇā ivaR_4,033.004.2
saṃraktanayanaḥ śrīmān vicacāla kṛtāñjaliḥR_4,033.005.1
babhūvāvasthitas tatra kalpavṛkṣo mahān ivaR_4,033.005.2
rumā dvitīyaṃ sugrīvaṃ nārīmadhyagataṃ sthitamR_4,033.006.1
abravīl lakṣmaṇaḥ kruddhaḥ satāraṃ śaśinaṃ yathāR_4,033.006.2
sattvābhijanasaṃpannaḥ sānukrośo jitendriyaḥR_4,033.007.1
kṛtajñaḥ satyavādī ca rājā loke mahīyateR_4,033.007.2
yas tu rājā sthito 'dharme mitrāṇām upakāriṇāmR_4,033.008.1
mithyāpratijñāṃ kurute ko nṛśaṃsataras tataḥR_4,033.008.2
śatam aśvānṛte hanti sahasraṃ tu gavānṛteR_4,033.009.1
ātmānaṃ svajanaṃ hanti puruṣaḥ puruṣānṛteR_4,033.009.2
pūrvaṃ kṛtārtho mitrāṇāṃ na tat pratikaroti yaḥR_4,033.010.1
kṛtaghnaḥ sarvabhūtānāṃ sa vadhyaḥ plavageśvaraR_4,033.010.2
gīto 'yaṃ brahmaṇā ślokaḥ sarvalokanamaskṛtaḥR_4,033.011.1
dṛṣṭvā kṛtaghnaṃ kruddhena taṃ nibodha plavaṃgamaR_4,033.011.2
brahmaghne ca surāpe ca core bhagnavrate tathāR_4,033.012.1
niṣkṛtir vihitā sadbhiḥ kṛtaghne nāsti niṣkṛtiḥR_4,033.012.2
anāryas tvaṃ kṛtaghnaś ca mithyāvādī ca vānaraR_4,033.013.1
pūrvaṃ kṛtārtho rāmasya na tat pratikaroṣi yatR_4,033.013.2
nanu nāma kṛtārthena tvayā rāmasya vānaraR_4,033.014.1
sītāyā mārgaṇe yatnaḥ kartavyaḥ kṛtam icchatāR_4,033.014.2
sa tvaṃ grāmyeṣu bhogeṣu sakto mithyā pratiśravaḥR_4,033.015.1
na tvāṃ rāmo vijānīte sarpaṃ maṇḍūkarāviṇamR_4,033.015.2
mahābhāgena rāmeṇa pāpaḥ karuṇavedināR_4,033.016.1
harīṇāṃ prāpito rājyaṃ tvaṃ durātmā mahātmanāR_4,033.016.2
kṛtaṃ cen nābhijānīṣe rāmasyākliṣṭakarmaṇaḥR_4,033.017.1
sadyas tvaṃ niśitair bāṇair hato drakṣyasi vālinamR_4,033.017.2
na ca saṃkucitaḥ panthā yena vālī hato gataḥR_4,033.018.1
samaye tiṣṭha sugrīva mā vālipatham anvagāḥR_4,033.018.2
na nūnam ikṣvākuvarasya kārmukāc cyutāñ śarān paśyasi vajrasaṃnibhānR_4,033.019.1
tataḥ sukhaṃ nāma niṣevase sukhī na rāmakāryaṃ manasāpy avekṣaseR_4,033.019.2
tathā bruvāṇaṃ saumitriṃ pradīptam iva tejasāR_4,034.001.1
abravīl lakṣmaṇaṃ tārā tārādhipanibhānanāR_4,034.001.2
naivaṃ lakṣmaṇa vaktavyo nāyaṃ paruṣam arhatiR_4,034.002.1
harīṇām īśvaraḥ śrotuṃ tava vaktrād viśeṣataḥR_4,034.002.2
naivākṛtajñaḥ sugrīvo na śaṭho nāpi dāruṇaḥR_4,034.003.1
naivānṛtakatho vīra na jihmaś ca kapīśvaraḥR_4,034.003.2
upakāraṃ kṛtaṃ vīro nāpy ayaṃ vismṛtaḥ kapiḥR_4,034.004.1
rāmeṇa vīra sugrīvo yad anyair duṣkaraṃ raṇeR_4,034.004.2
rāmaprasādāt kīrtiṃ ca kapirājyaṃ ca śāśvatamR_4,034.005.1
prāptavān iha sugrīvo rumāṃ māṃ ca paraṃtapaR_4,034.005.2
suduḥkhaṃ śāyitaḥ pūrvaṃ prāpyedaṃ sukham uttamamR_4,034.006.1
prāptakālaṃ na jānīte viśvāmitro yathā muniḥR_4,034.006.2
ghṛtācyāṃ kila saṃsakto daśavarṣāṇi lakṣmaṇaR_4,034.007.1
aho 'manyata dharmātmā viśvāmitro mahāmuniḥR_4,034.007.2
sa hi prāptaṃ na jānīte kālaṃ kālavidāṃ varaḥR_4,034.008.1
viśvāmitro mahātejāḥ kiṃ punar yaḥ pṛthagjanaḥR_4,034.008.2
dehadharmaṃ gatasyāsya pariśrāntasya lakṣmaṇaR_4,034.009.1
avitṛptasya kāmeṣu rāmaḥ kṣantum ihārhatiR_4,034.009.2
na ca roṣavaśaṃ tāta gantum arhasi lakṣmaṇaR_4,034.010.1
niścayārtham avijñāya sahasā prākṛto yathāR_4,034.010.2
sattvayuktā hi puruṣās tvadvidhāḥ puruṣarṣabhaR_4,034.011.1
avimṛśya na roṣasya sahasā yānti vaśyatāmR_4,034.011.2
prasādaye tvāṃ dharmajña sugrīvārthe samāhitāR_4,034.012.1
mahān roṣasamutpannaḥ saṃrambhas tyajyatām ayamR_4,034.012.2
rumāṃ māṃ kapirājyaṃ ca dhanadhānyavasūni caR_4,034.013.1
rāmapriyārthaṃ sugrīvas tyajed iti matir mamaR_4,034.013.2
samāneṣvyati sugrīvaḥ sītayā saha rāghavamR_4,034.014.1
śaśāṅkam iva rohiṣyā nihatvā rāvaṇaṃ raṇeR_4,034.014.2
śatakoṭisahasrāṇi laṅkāyāṃ kila rakṣasāmR_4,034.015.1
ayutāni ca ṣaṭtriṃśat sahasrāṇi śatāni caR_4,034.015.2
ahatvā tāṃś ca durdharṣān rākṣasān kāmarūpiṇaḥR_4,034.016.1
na śakyo rāvaṇo hantuṃ yena sā maithilī hṛtāR_4,034.016.2
te na śakyā raṇe hantum asahāyena lakṣmaṇaR_4,034.017.1
rāvaṇaḥ krūrakarmā ca sugrīveṇa viśeṣataḥR_4,034.017.2
evam ākhyātavān vālī sa hy abhijño harīśvaraḥR_4,034.018.1
āgamas tu na me vyaktaḥ śravāt tasya bravīmy ahamR_4,034.018.2
tvatsahāyanimittaṃ vai preṣitā haripuṃgavāḥR_4,034.019.1
ānetuṃ vānarān yuddhe subahūn hariyūthapānR_4,034.019.2
tāṃś ca pratīkṣamāṇo 'yaṃ vikrāntān sumahābalānR_4,034.020.1
rāghavasyārthasiddhyarthaṃ na niryāti harīśvaraḥR_4,034.020.2
kṛtā tu saṃsthā saumitre sugrīveṇa yathāpurāR_4,034.021.1
adya tair vānarair sarvair āgantavyaṃ mahābalaiḥR_4,034.021.2
adya tvām upayāsyanti jahi kopam ariṃdamaR_4,034.022.1
koṭyo 'nekās tu kākutstha kapīnāṃ dīptatejasāmR_4,034.022.2
tava hi mukham idaṃ nirīkṣya kopāt kṣatajanibhe nayane nirīkṣamāṇāḥR_4,034.023.1
harivaravanitā na yānti śāntiṃ prathamabhayasya hi śaṅkitāḥ sma sarvāḥR_4,034.023.2
ity uktas tārayā vākyaṃ praśritaṃ dharmasaṃhitamR_4,035.001.1
mṛdusvabhāvaḥ saumitriḥ pratijagrāha tad vacaḥR_4,035.001.2
tasmin pratigṛhīte tu vākye harigaṇeśvaraḥR_4,035.002.1
lakṣmaṇāt sumahat trāsaṃ vastraṃ klinnam ivātyajatR_4,035.002.2
tataḥ kaṇṭhagataṃ mālyaṃ citraṃ bahuguṇaṃ mahatR_4,035.003.1
ciccheda vimadaś cāsīt sugrīvo vānareśvaraḥR_4,035.003.2
sa lakṣmaṇaṃ bhīmabalaṃ sarvavānarasattamaḥR_4,035.004.1
abravīt praśritaṃ vākyaṃ sugrīvaḥ saṃpraharṣayanR_4,035.004.2
pranaṣṭā śrīś ca kīrtiś ca kapirājyaṃ ca śāśvatamR_4,035.005.1
rāmaprasādāt saumitre punaḥ prāptam idaṃ mayāR_4,035.005.2
kaḥ śaktas tasya devasya khyātasya svena karmaṇāR_4,035.006.1
tādṛśaṃ vikramaṃ vīra pratikartum ariṃdamaR_4,035.006.2
sītāṃ prāpsyati dharmātmā vadhiṣyati ca rāvaṇamR_4,035.007.1
sahāyamātreṇa mayā rāghavaḥ svena tejasāR_4,035.007.2
sahāyakṛtyaṃ hi tasya yena sapta mahādrumāḥR_4,035.008.1
śailaś ca vasudhā caiva bāṇenaikena dāritāḥR_4,035.008.2
dhanur visphāramāṇasya yasya śabdena lakṣmaṇaR_4,035.009.1
saśailā kampitā bhūmiḥ sahāyais tasya kiṃ nu vaiR_4,035.009.2
anuyātrāṃ narendrasya kariṣye 'haṃ nararṣabhaR_4,035.010.1
gacchato rāvaṇaṃ hantuṃ vairiṇaṃ sapuraḥsaramR_4,035.010.2
yadi kiṃ cid atikrāntaṃ viśvāsāt praṇayena vāR_4,035.011.1
preṣyasya kṣamitavyaṃ me na kaś cin nāparādhyatiR_4,035.011.2
iti tasya bruvāṇasya sugrīvasya mahātmanaḥR_4,035.012.1
abhaval lakṣmaṇaḥ prītaḥ preṃṇā cedam uvāca haR_4,035.012.2
sarvathā hi mama bhrātā sanātho vānareśvaraR_4,035.013.1
tvayā nāthena sugrīva praśritena viśeṣataḥR_4,035.013.2
yas te prabhāvaḥ sugrīva yac ca te śaucam uttamamR_4,035.014.1
arhas taṃ kapirājyasya śriyaṃ bhoktum anuttamāmR_4,035.014.2
sahāyena ca sugrīva tvayā rāmaḥ pratāpavānR_4,035.015.1
vadhiṣyati raṇe śatrūn acirān nātra saṃśayaḥR_4,035.015.2
dharmajñasya kṛtajñasya saṃgrāmeṣv anivartinaḥR_4,035.016.1
upapannaṃ ca yuktaṃ ca sugrīva tava bhāṣitamR_4,035.016.2
doṣajñaḥ sati sāmarthye ko 'nyo bhāṣitum arhatiR_4,035.017.1
varjayitvā mama jyeṣṭhaṃ tvāṃ ca vānarasattamaR_4,035.017.2
sadṛśaś cāsi rāmasya vikrameṇa balena caR_4,035.018.1
sahāyo daivatair dattaś cirāya haripuṃgavaR_4,035.018.2
kiṃ tu śīghram ito vīra niṣkrāma tvaṃ mayā sahaR_4,035.019.1
sāntvayasva vayasyaṃ ca bhāryāharaṇaduḥkhitamR_4,035.019.2
yac ca śokābhibhūtasya śrutvā rāmasya bhāṣitamR_4,035.020.1
mayā tvaṃ paruṣāṇy uktas tac ca tvaṃ kṣantum arhasiR_4,035.020.2
evam uktas tu sugrīvo lakṣmaṇena mahātmanāR_4,036.001.1
hanumantaṃ sthitaṃ pārśve sacivaṃ vākyam abravītR_4,036.001.2
mahendrahimavadvindhyakailāsaśikhareṣu caR_4,036.002.1
mandare pāṇḍuśikhare pañcaśaileṣu ye sthitāḥR_4,036.002.2
taruṇādityavarṇeṣu bhrājamāneṣu sarvaśaḥR_4,036.003.1
parvateṣu samudrānte paścimasyāṃ tu ye diśiR_4,036.003.2
ādityabhavane caiva girau saṃdhyābhrasaṃnibheR_4,036.004.1
padmatālavanaṃ bhīmaṃ saṃśritā haripuṃgavāḥR_4,036.004.2
añjanāmbudasaṃkāśāḥ kuñjarapratimaujasaḥR_4,036.005.1
añjane parate caiva ye vasanti plavaṃgamāḥR_4,036.005.2
manaḥśilā guhāvāsā vānarāḥ kanakaprabhāḥR_4,036.006.1
merupārśvagatāś caiva ye ca dhūmragiriṃ śritāḥR_4,036.006.2
taruṇādityavarṇāś ca parvate ye mahāruṇeR_4,036.007.1
pibanto madhumaireyaṃ bhīmavegāḥ plavaṃgamāḥR_4,036.007.2
vaneṣu ca suramyeṣu sugandhiṣu mahatsu caR_4,036.008.1
tāpasānāṃ ca ramyeṣu vanānteṣu samantataḥR_4,036.008.2
tāṃs tāṃs tvam ānaya kṣipraṃ pṛthivyāṃ sarvavānarānR_4,036.009.1
sāmadānādibhiḥ kalpair āśu preṣaya vānarānR_4,036.009.2
preṣitāḥ prathamaṃ ye ca mayā dūtā mahājavāḥR_4,036.010.1
tvaraṇārthaṃ tu bhūyas tvaṃ harīn saṃpreṣayāparānR_4,036.010.2
ye prasaktāś ca kāmeṣu dīrghasūtrāś ca vānarāḥR_4,036.011.1
ihānayasva tān sarvāñ śīghraṃ tu mama śāsanātR_4,036.011.2
ahobhir daśabhir ye ca nāgacchanti mamājñayāR_4,036.012.1
hantavyās te durātmāno rājaśāsanadūṣakāḥR_4,036.012.2
śatāny atha sahasrāṇi koṭyaś ca mama śāsanātR_4,036.013.1
prayāntu kapisiṃhānāṃ diśo mama mate sthitāḥR_4,036.013.2
meghaparvatasaṃkāśāś chādayanta ivāmbaramR_4,036.014.1
ghorarūpāḥ kapiśreṣṭhā yāntu macchāsanād itaḥR_4,036.014.2
te gatijñā gatiṃ gatvā pṛthivyāṃ sarvavānarāḥR_4,036.015.1
ānayantu harīn sarvāṃs tvaritāḥ śāsanān mamaR_4,036.015.2
tasya vānararājasya śrutvā vāyusuto vacaḥR_4,036.016.1
dikṣu sarvāsu vikrāntān preṣayām āsa vānarānR_4,036.016.2
te padaṃ viṣṇuvikrāntaṃ patatrijyotiradhvagāḥR_4,036.017.1
prayātāḥ prahitā rājñā harayas tatkṣaṇena vaiR_4,036.017.2
te samudreṣu giriṣu vaneṣu ca saritsu caR_4,036.018.1
vānarā vānarān sarvān rāmahetor acodayanR_4,036.018.2
mṛtyukālopamasyājñāṃ rājarājasya vānarāḥR_4,036.019.1
sugrīvasyāyayuḥ śrutvā sugrīvabhayadarśinaḥR_4,036.019.2
tatas te 'ñjanasaṃkāśā gires tasmān mahājavāḥR_4,036.020.1
tisraḥ koṭyaḥ plavaṃgānāṃ niryayur yatra rāghavaḥR_4,036.020.2
astaṃ gacchati yatrārkas tasmin girivare ratāḥR_4,036.021.1
taptahemasamābhāsās tasmāt koṭyo daśacyutāḥR_4,036.021.2
kailāsa śikharebhyaś ca siṃhakesaravarcasāmR_4,036.022.1
tataḥ koṭisahasrāṇi vānarāṇām upāgamanR_4,036.022.2
phalamūlena jīvanto himavantam upāśritāḥR_4,036.023.1
teṣāṃ koṭisahasrāṇāṃ sahasraṃ samavartataR_4,036.023.2
aṅgāraka samānānāṃ bhīmānāṃ bhīmakarmaṇāmR_4,036.024.1
vindhyād vānarakoṭīnāṃ sahasrāṇy apatan drutamR_4,036.024.2
kṣīrodavelānilayās tamālavanavāsinaḥR_4,036.025.1
nārikelāśanāś caiva teṣāṃ saṃkhyā na vidyateR_4,036.025.2
vanebhyo gahvarebhyaś ca saridbhyaś ca mahājavāḥR_4,036.026.1
āgacchad vānarī senā pibantīva divākaramR_4,036.026.2
ye tu tvarayituṃ yātā vānarāḥ sarvavānarānR_4,036.027.1
te vīrā himavac chailaṃ dadṛśus taṃ mahādrumamR_4,036.027.2
tasmin girivare ramye yajño maheśvaraḥ purāR_4,036.028.1
sarvadevamanastoṣo babhau divyo manoharaḥR_4,036.028.2
annaviṣyandajātāni mūlāni ca phalāni caR_4,036.029.1
amṛtasvādukalpāni dadṛśus tatra vānarāḥR_4,036.029.2
tad anna saṃbhavaṃ divyaṃ phalaṃ mūlaṃ manoharamR_4,036.030.1
yaḥ kaś cit sakṛd aśnāti māsaṃ bhavati tarpitaḥR_4,036.030.2
tāni mūlāni divyāni phalāni ca phalāśanāḥR_4,036.031.1
auṣadhāni ca divyāni jagṛhur hariyūthapāḥR_4,036.031.2
tasmāc ca yajñāyatanāt puṣpāṇi surabhīṇi caR_4,036.032.1
āninyur vānarā gatvā sugrīvapriyakāraṇātR_4,036.032.2
te tu sarve harivarāḥ pṛthivyāṃ sarvavānarānR_4,036.033.1
saṃcodayitvā tvaritaṃ yūthānāṃ jagmur agrataḥR_4,036.033.2
te tu tena muhūrtena yūthapāḥ śīghrakāriṇaḥR_4,036.034.1
kiṣkindhāṃ tvarayā prāptāḥ sugrīvo yatra vānaraḥR_4,036.034.2
te gṛhītvauṣadhīḥ sarvāḥ phalaṃ mūlaṃ ca vānarāḥR_4,036.035.1
taṃ pratigrāhayām āsur vacanaṃ cedam abruvanR_4,036.035.2
sarve parigatāḥ śailāḥ samudrāś ca vanāni caR_4,036.036.1
pṛthivyāṃ vānarāḥ sarve śāsanād upayānti teR_4,036.036.2
evaṃ śrutvā tato hṛṣṭaḥ sugrīvaḥ plavagādhipaḥR_4,036.037.1
pratijagrāha ca prītas teṣāṃ sarvam upāyanamR_4,036.037.2
pratigṛhya ca tat sarvam upānayam upāhṛtamR_4,037.001.1
vānarān sāntvayitvā ca sarvān eva vyasarjayatR_4,037.001.2
visarjayitvā sa harīñ śūrāṃs tān kṛtakarmaṇaḥR_4,037.002.1
mene kṛtārtham ātmānaṃ rāghavaṃ ca mahābalamR_4,037.002.2
abravīt praśritaṃ vākyaṃ sugrīvaṃ saṃpraharṣayanR_4,037.003.1
kiṣkindhāyā viniṣkrāma yadi te saumya rocateR_4,037.003.2
tasya tad vacanaṃ śrutvā lakṣmaṇasya subhāṣitamR_4,037.004.1
sugrīvaḥ paramaprīto vākyam etad uvāca haR_4,037.004.2
evaṃ bhavatu gacchāmaḥ stheyaṃ tvacchāsane mayāR_4,037.005.1
tam evam uktvā sugrīvo lakṣmaṇaṃ śubhalakṣmaṇamR_4,037.005.2
visarjayām āsa tadā tārām anyāś ca yoṣitaḥR_4,037.006.1
etety uccair harivarān sugrīvaḥ samudāharatR_4,037.006.2
tasya tad vacanaṃ śrutvā harayaḥ śīghram āyayuḥR_4,037.007.1
baddhāñjalipuṭāḥ sarve ye syuḥ strīdarśanakṣamāḥR_4,037.007.2
tān uvāca tataḥ prāptān rājārkasadṛśaprabhaḥR_4,037.008.1
upasthāpayata kṣipraṃ śibikāṃ mama vānarāḥR_4,037.008.2
śrutvā tu vacanaṃ tasya harayaḥ śīghravikramāḥR_4,037.009.1
samupasthāpayām āsuḥ śibikāṃ priyadarśanāmR_4,037.009.2
tām upasthāpitāṃ dṛṣṭvā śibikāṃ vānarādhipaḥR_4,037.010.1
lakṣmaṇāruhyatāṃ śīghram iti saumitrim abravītR_4,037.010.2
ity uktvā kāñcanaṃ yānaṃ sugrīvaḥ sūryasaṃnibhamR_4,037.011.1
bṛhadbhir haribhir yuktam āruroha salakṣmaṇaḥR_4,037.011.2
pāṇḍureṇātapatreṇa dhriyamāṇena mūrdhaniR_4,037.012.1
śuklaiś ca bālavyajanair dhūyamānaiḥ samantataḥR_4,037.012.2
śaṅkhabherīninādaiś ca bandibhiś cābhivanditaḥR_4,037.013.1
niryayau prāpya sugrīvo rājyaśriyam anuttamāmR_4,037.013.2
sa vānaraśatais tīṣkṇair bahubhiḥ śastrapāṇibhiḥR_4,037.014.1
parikīrṇo yayau tatra yatra rāmo vyavasthitaḥR_4,037.014.2
sa taṃ deśam anuprāpya śreṣṭhaṃ rāmaniṣevitamR_4,037.015.1
avātaran mahātejāḥ śibikāyāḥ salakṣmaṇaḥR_4,037.015.2
āsādya ca tato rāmaṃ kṛtāñjalipuṭo 'bhavatR_4,037.016.1
kṛtāñjalau sthite tasmin vānarāś cabhavaṃs tathāR_4,037.016.2
taṭākam iva tad dṛṣṭvā rāmaḥ kuḍmalapaṅkajamR_4,037.017.1
vānarāṇāṃ mahat sainyaṃ sugrīve prītimān abhūtR_4,037.017.2
pādayoḥ patitaṃ mūrdhnā tam utthāpya harīśvaramR_4,037.018.1
preṃṇā ca bahumānāc ca rāghavaḥ pariṣasvajeR_4,037.018.2
pariṣvajya ca dharmātmā niṣīdeti tato 'bravītR_4,037.019.1
taṃ niṣaṇṇaṃ tato dṛṣṭvā kṣitau rāmo 'bravīd vacaḥR_4,037.019.2
dharmam arthaṃ ca kāmaṃ ca kāle yas tu niṣevateR_4,037.020.1
vibhajya satataṃ vīra sa rājā harisattamaR_4,037.020.2
hitvā dharmaṃ tathārthaṃ ca kāmaṃ yas tu niṣevateR_4,037.021.1
sa vṛkṣāgre yathā suptaḥ patitaḥ pratibudhyateR_4,037.021.2
amitrāṇāṃ vadhe yukto mitrāṇāṃ saṃgrahe rataḥR_4,037.022.1
trivargaphalabhoktā tu rājā dharmeṇa yujyateR_4,037.022.2
udyogasamayas tv eṣa prāptaḥ śatruvināśanaR_4,037.023.1
saṃcintyatāṃ hi piṅgeśa haribhiḥ saha mantribhiḥR_4,037.023.2
R_4,037.023R_4,037.024.1
evam uktas tu sugrīvo rāmaṃ vacanam abravītR_4,037.024.2
pranaṣṭā śrīś ca kīrtiś ca kapirājyaṃ ca śāśvatamR_4,037.025.1
tvatprasādān mahābāho punaḥ prāptam idaṃ mayāR_4,037.025.2
tava devaprasadāc ca bhrātuś ca jayatāṃ varaR_4,037.026.1
kṛtaṃ na pratikuryād yaḥ puruṣāṇāṃ sa dūṣakaḥR_4,037.026.2
ete vānaramukhyāś ca śataśaḥ śatrusūdanaR_4,037.027.1
prāptāś cādāya balinaḥ pṛthivyāṃ sarvavānarānR_4,037.027.2
ṛkṣāś cāvahitāḥ śūrā golāṅgūlāś ca rāghavaR_4,037.028.1
kāntāra vanadurgāṇām abhijñā ghoradarśanāḥR_4,037.028.2
devagandharvaputrāś ca vānarāḥ kāmarūpiṇaḥR_4,037.029.1
svaiḥ svaiḥ parivṛtāḥ sainyair vartante pathi rāghavaR_4,037.029.2
śataiḥ śatasahasraiś ca koṭibhiś ca plavaṃgamāḥR_4,037.030.1
ayutaiś cāvṛtā vīrā śaṅkubhiś ca paraṃtapaR_4,037.030.2
arbudair arbudaśatair madhyaiś cāntaiś ca vānarāḥR_4,037.031.1
samudraiś ca parārdhaiś ca harayo hariyūthapāḥR_4,037.031.2
āgamiṣyanti te rājan mahendrasamavikramāḥR_4,037.032.1
merumandarasaṃkāśā vindhyamerukṛtālayāḥR_4,037.032.2
te tvām abhigamiṣyanti rākṣasaṃ ye sabāndhavamR_4,037.033.1
nihatya rāvaṇaṃ saṃkhye hy ānayiṣyanti maithilīmR_4,037.033.2
tatas tam udyogam avekṣya buddhimān haripravīrasya nideśavartinaḥR_4,037.034.1
babhūva harṣād vasudhādhipātmajaḥ prabuddhanīlotpalatulyadarśanaḥR_4,037.034.2
iti bruvāṇaṃ sugrīvaṃ rāmo dharmabhṛtāṃ varaḥR_4,038.001.1
bāhubhyāṃ saṃpariṣvajya pratyuvāca kṛtāñjalimR_4,038.001.2
yad indro varṣate varṣaṃ na tac citraṃ bhaved bhuviR_4,038.002.1
ādityo vā sahasrāṃśuḥ kuryād vitimiraṃ nabhaḥR_4,038.002.2
candramā raśmibhiḥ kuryāt pṛthivīṃ saumya nirmalāmR_4,038.003.1
tvadvidho vāpi mitrāṇāṃ pratikuryāt paraṃtapaR_4,038.003.2
evaṃ tvayi na tac citraṃ bhaved yat saumya śobhanamR_4,038.004.1
jānāmy ahaṃ tvāṃ sugrīva satataṃ priyavādinamR_4,038.004.2
tvatsanāthaḥ sakhe saṃkhye jetāsmi sakalān arīnR_4,038.005.1
tvam eva me suhṛn mitraṃ sāhāyyaṃ kartum arhasiR_4,038.005.2
jahārātmavināśāya vaidehīṃ rākṣasādhamaḥR_4,038.006.1
vañcayitvā tu paulomīm anuhlādo yathā śacīmR_4,038.006.2
nacirāt taṃ haniṣyāmi rāvaṇaṃ niśitaiḥ śaraiḥR_4,038.007.1
paulomyāḥ pitaraṃ dṛptaṃ śatakratur ivārihāR_4,038.007.2
etasminn antare caiva rajaḥ samabhivartataR_4,038.008.1
uṣṇāṃ tīvrāṃ sahasrāṃśoś chādayad gagane prabhāmR_4,038.008.2
diśaḥ paryākulāś cāsan rajasā tena mūrchitāḥR_4,038.009.1
cacāla ca mahī sarvā saśailavanakānanāR_4,038.009.2
tato nagendrasaṃkāśais tīkṣṇa daṃṣṭrair mahābalaiḥR_4,038.010.1
kṛtsnā saṃchāditā bhūmir asaṃkhyeyaiḥ plavaṃgamaiḥR_4,038.010.2
nimeṣāntaramātreṇa tatas tair hariyūthapaiḥR_4,038.011.1
koṭīśataparīvāraiḥ kāmarūpibhir āvṛtāR_4,038.011.2
nādeyaiḥ pārvatīyaiś ca sāmudraiś ca mahābalaiḥR_4,038.012.1
haribhir meghanirhrādair anyaiś ca vanacāribhiḥR_4,038.012.2
taruṇādityavarṇaiś ca śaśigauraiś ca vānaraiḥR_4,038.013.1
padmakesaravarṇaiś ca śvetair merukṛtālayaiḥR_4,038.013.2
koṭīsahasrair daśabhiḥ śrīmān parivṛtas tadāR_4,038.014.1
vīraḥ śatabalir nāma vānaraḥ pratyadṛśyataR_4,038.014.2
tataḥ kāñcanaśailābhas tārāyā vīryavān pitāR_4,038.015.1
anekair daśasāhasraiḥ koṭibhiḥ pratyadṛśyataR_4,038.015.2
padmakesarasaṃkāśas taruṇārkanibhānanaḥR_4,038.016.1
buddhimān vānaraśreṣṭhaḥ sarvavānarasattamaḥR_4,038.016.2
anīkair bahusāhasrair vānarāṇāṃ samanvitaḥR_4,038.017.1
pitā hanumataḥ śrīmān kesarī pratyadṛśyataR_4,038.017.2
golāṅgūlamahārājo gavākṣo bhīmavikramaḥR_4,038.018.1
vṛtaḥ koṭisahasreṇa vānarāṇām adṛśyataR_4,038.018.2
ṛkṣāṇāṃ bhīmavegānāṃ dhūmraḥ śatrunibarhaṇaḥR_4,038.019.1
vṛtaḥ koṭisahasrābhyāṃ dvābhyāṃ samabhivartataR_4,038.019.2
mahācalanibhair ghoraiḥ panaso nāma yūthapaḥR_4,038.020.1
ājagāma mahāvīryas tisṛbhiḥ koṭibhir vṛtaḥR_4,038.020.2
nīlāñjanacayākāro nīlo nāmātha yūthapaḥR_4,038.021.1
adṛśyata mahākāyaḥ koṭibhir daśabhir vṛtaḥR_4,038.021.2
darīmukhaś ca balavān yūthapo 'bhyāyayau tadāR_4,038.022.1
vṛtaḥ koṭisahasreṇa sugrīvaṃ samupasthitaḥR_4,038.022.2
maindaś ca dvividaś cobhāv aśviputrau mahāvalauR_4,038.023.1
koṭikoṭisahasreṇa vānarāṇām adṛśyatāmR_4,038.023.2
tataḥ koṭisahasrāṇāṃ sahasreṇa śatena caR_4,038.024.1
pṛṣṭhato 'nugataḥ prāpto haribhir gandhamādanaḥR_4,038.024.2
tataḥ padmasahasreṇa vṛtaḥ śaṅkuśatena caR_4,038.025.1
yuvarājo 'ṅgadaḥ prāptaḥ pitṛtulyaparākramaḥR_4,038.025.2
tatas tārādyutis tāro harir bhīmaparākramaḥR_4,038.026.1
pañcabhir harikoṭībhir dūrataḥ pratyadṛśyataR_4,038.026.2
indrajānuḥ kapir vīro yūthapaḥ pratyadṛśyataR_4,038.027.1
ekādaśānāṃ koṭīnām īśvaras taiś ca saṃvṛtaḥR_4,038.027.2
tato rambhas tv anuprāptas taruṇādityasaṃnibhaḥR_4,038.028.1
ayutena vṛtaś caiva sahasreṇa śatena caR_4,038.028.2
tato yūthapatir vīro durmukho nāma vānaraḥR_4,038.029.1
pratyadṛśyata koṭibhyāṃ dvābhyāṃ parivṛto balīR_4,038.029.2
kailāsaśikharākārair vānarair bhīmavikramaiḥR_4,038.030.1
vṛtaḥ koṭisahasreṇa hanumān pratyadṛśyataR_4,038.030.2
nalaś cāpi mahāvīryaḥ saṃvṛto drumavāsibhiḥR_4,038.031.1
koṭīśatena saṃprāptaḥ sahasreṇa śatena caR_4,038.031.2
śarabhaḥ kumudo vahnir vānaro rambha eva caR_4,038.032.1
ete cānye ca bahavo vānarāḥ kāmarūpiṇaḥR_4,038.032.2
āplavantaḥ plavantaś ca garjantaś ca plavaṃgamāḥR_4,038.033.1
abhyavartanta sugrīvaṃ sūryam abhragaṇā ivaR_4,038.033.2
kurvāṇā bahuśabdāṃś ca prahṛṣṭā balaśālinaḥR_4,038.034.1
śirobhir vānarendrāya sugrīvāya nyavedayanR_4,038.034.2
apare vānaraśreṣṭhāḥ saṃgamya ca yathocitamR_4,038.035.1
sugrīveṇa samāgamya sthitāḥ prāñjalayas tadāR_4,038.035.2
sugrīvas tvarito rāme sarvāṃs tān vānararṣabhānR_4,038.036.1
nivedayitvā dharmajñaḥ sthitaḥ prāñjalir abravītR_4,038.036.2
yathā sukhaṃ parvatanirjhareṣu vaneṣu sarveṣu ca vānarendrāḥR_4,038.037.1
niveśayitvā vidhivad balāni balaṃ balajñaḥ pratipattum īṣṭeR_4,038.037.2
atha rājā samṛddhārthaḥ sugrīvaḥ plavageśvaraḥR_4,039.001.1
uvāca naraśārdūlaṃ rāmaṃ parabalārdanamR_4,039.001.2
āgatā viniviṣṭāś ca balinaḥ kāmarūpiṇaḥR_4,039.002.1
vānarendrā mahendrābhā ye madviṣayavāsinaḥR_4,039.002.2
ta ime bahusāhasrair haribhir bhīmavikramaiḥR_4,039.003.1
āgatā vānarā ghorā daityadānavasaṃnibhāḥR_4,039.003.2
khyātakarmāpadānāś ca balavanto jitaklamāḥR_4,039.004.1
parākrameṣu vikhyātā vyavasāyeṣu cottamāḥR_4,039.004.2
pṛthivyambucarā rāma nānānaganivāsinaḥR_4,039.005.1
koṭyagraśa ime prāptā vānarās tava kiṃkarāḥR_4,039.005.2
nideśavartinaḥ sarve sarve guruhite ratāḥR_4,039.006.1
abhipretam anuṣṭhātuṃ tava śakṣyanty ariṃdamaR_4,039.006.2
yan manyase naravyāghra prāptakālaṃ tad ucyatāmR_4,039.007.1
tat sainyaṃ tvadvaśe yuktam ājñāpayitum arhasiR_4,039.007.2
kāmam eṣām idaṃ kāryaṃ viditaṃ mama tattvataḥR_4,039.008.1
tathāpi tu yathā tattvam ājñāpayitum arhasiR_4,039.008.2
tathā bruvāṇaṃ sugrīvaṃ rāmo daśarathātmajaḥR_4,039.009.1
bāhubhyāṃ saṃpariṣvajya idaṃ vacanam abravītR_4,039.009.2
jñāyatāṃ saumya vaidehī yadi jīvati vā na vāR_4,039.010.1
sa ca deśo mahāprājña yasmin vasati rāvaṇaḥR_4,039.010.2
adhigamya ca vaidehīṃ nilayaṃ rāvaṇasya caR_4,039.011.1
prāptakālaṃ vidhāsyāmi tasmin kāle saha tvayāR_4,039.011.2
nāham asmin prabhuḥ kārye vānareśa na lakṣmaṇaḥR_4,039.012.1
tvam asya hetuḥ kāryasya prabhuś ca plavageśvaraR_4,039.012.2
tvam evājñāpaya vibho mama kāryaviniścayamR_4,039.013.1
tvaṃ hi jānāsi yat kāryaṃ mama vīra na saṃśayaḥR_4,039.013.2
suhṛddvitīyo vikrāntaḥ prājñaḥ kālaviśeṣavitR_4,039.014.1
bhavān asmaddhite yuktaḥ sukṛtārtho 'rthavittamaḥR_4,039.014.2
abravīd rāma sāmnidhye lakṣmaṇasya ca dhīmataḥR_4,039.015.1
śailābhaṃ meghanirghoṣam ūrjitaṃ plavageśvaramR_4,039.015.2
somasūryātmajaiḥ sārdhaṃ vānarair vānarottamaR_4,039.016.1
deśakālanayair yuktaḥ kāryākāryaviniścayeR_4,039.016.2
vṛtaḥ śatasahasreṇa vānarāṇāṃ tarasvināmR_4,039.017.1
adhigaccha diśaṃ pūrvāṃ saśailavanakānanāmR_4,039.017.2
tatra sītāṃ ca vaidehīṃ nilayaṃ rāvaṇasya caR_4,039.018.1
mārgadhvaṃ giridurgeṣu vaneṣu ca nadīṣu caR_4,039.018.2
nadīṃ bhāgīrathīṃ ramyāṃ sarayūṃ kauśikīṃ tathāR_4,039.019.1
kālindīṃ yamunāṃ ramyāṃ yāmunaṃ ca mahāgirimR_4,039.019.2
sarasvatīṃ ca sindhuṃ ca śoṇaṃ maṇinibhodakamR_4,039.020.1
mahīṃ kālamahīṃ caiva śailakānanaśobhitāmR_4,039.020.2
brahmamālān videhāṃś ca mālavān kāśikosalānR_4,039.021.1
māgadhāṃś ca mahāgrāmān puṇḍrān vaṅgāṃs tathaiva caR_4,039.021.2
pattanaṃ kośakārāṇāṃ bhūmiṃ ca rajatākarāmR_4,039.022.1
sarvam etad vicetavyaṃ mṛgayadbhir tatas tataḥR_4,039.022.2
rāmasya dayitāṃ bhāryāṃ sītāṃ daśarataḥ snuṣāmR_4,039.023.1
samudram avagāḍhāṃś ca parvatān pattanāni caR_4,039.023.2
mandarasya ca ye koṭiṃ saṃśritāḥ ke cid āyatāmR_4,039.024.1
karṇaprāvaraṇāś caiva tathā cāpy oṣṭhakarṇakāḥR_4,039.024.2
ghorā lohamukhāś caiva javanāś caikapādakāḥR_4,039.025.1
akṣayā balavantaś ca puruṣāḥ puruṣādakāḥR_4,039.025.2
kirātāḥ karṇacūḍāś ca hemāṅgāḥ priyadarśanāḥR_4,039.026.1
āmamīnāśanās tatra kirātā dvīpavāsinaḥR_4,039.026.2
antarjalacarā ghorā naravyāghrā iti śrutāḥR_4,039.027.1
eteṣām ālayāḥ sarve viceyāḥ kānanaukasaḥR_4,039.027.2
giribhir ye ca gamyante plavanena plavena caR_4,039.028.1
ratnavantaṃ yavadvīpaṃ saptarājyopaśobhitamR_4,039.028.2
suvarṇarūpyakaṃ caiva suvarṇākaramaṇḍitamR_4,039.029.1
yavadvīpam atikramya śiśiro nāma parvataḥR_4,039.029.2
divaṃ spṛśati śṛṅgeṇa devadānavasevitaḥR_4,039.030.1
eteṣāṃ giridurgeṣu pratāpeṣu vaneṣu caR_4,039.030.2
rāvaṇaḥ saha vaidehyā mārgitavyas tatas tataḥR_4,039.031.1
tataḥ samudradvīpāṃś ca subhīmān draṣṭum arhathaR_4,039.031.2
tatrāsurā mahākāyāś chāyāṃ gṛhṇanti nityaśaḥR_4,039.032.1
brahmaṇā samanujñātā dīrghakālaṃ bubhukṣitāḥR_4,039.032.2
taṃ kālameghapratimaṃ mahoraganiṣevitamR_4,039.033.1
abhigamya mahānādaṃ tīrthenaiva mahodadhimR_4,039.033.2
tato raktajalaṃ bhīmaṃ lohitaṃ nāma sāgaramR_4,039.034.1
gatā drakṣyatha tāṃ caiva bṛhatīṃ kūṭaśālmalīmR_4,039.034.2
gṛhaṃ ca vainateyasya nānāratnavibhūṣitamR_4,039.035.1
tatra kailāsasaṃkāśaṃ vihitaṃ viśvakarmaṇāR_4,039.035.2
tatra śailanibhā bhīmā mandehā nāma rākṣasāḥR_4,039.036.1
śailaśṛṅgeṣu lambante nānārūpā bhayāvahāḥR_4,039.036.2
te patanti jale nityaṃ sūryasyodayanaṃ pratiR_4,039.037.1
abhitaptāś ca sūryeṇa lambante sma punaḥ punaḥR_4,039.037.2
tataḥ pāṇḍurameghābhaṃ kṣīraudaṃ nāma sāgaramR_4,039.038.1
gatā drakṣyatha durdharṣā mukhā hāram ivormibhiḥR_4,039.038.2
tasya madhye mahāśveta ṛṣabho nāma parvataḥR_4,039.039.1
divyagandhaiḥ kusumitai rajataiś ca nagair vṛtaḥR_4,039.039.2
saraś ca rājataiḥ padmair jvalitair hemakesaraiḥR_4,039.040.1
nāmnā sudarśanaṃ nāma rājahaṃsaiḥ samākulamR_4,039.040.2
vibudhāś cāraṇā yakṣāḥ kiṃnarāḥ sāpsarogaṇāḥR_4,039.041.1
hṛṣṭāḥ samabhigacchanti nalinīṃ tāṃ riraṃsavaḥR_4,039.041.2
kṣīrodaṃ samatikramya tato drakṣyatha vānarāḥR_4,039.042.1
jalodaṃ sāgaraśreṣṭhaṃ sarvabhūtabhayāvahamR_4,039.042.2
tatra tat kopajaṃ tejaḥ kṛtaṃ hayamukhaṃ mahatR_4,039.043.1
asyāhus tan mahāvegam odanaṃ sacarācaramR_4,039.043.2
tatra vikrośatāṃ nādo bhūtānāṃ sāgaraukasāmR_4,039.044.1
śrūyate cāsamarthānāṃ dṛṣṭvā tad vaḍavāmukhamR_4,039.044.2
svādūdasyottare deśe yojanāni trayodaśaR_4,039.045.1
jātarūpaśilo nāma mahān kanakaparvataḥR_4,039.045.2
āsīnaṃ parvatasyāgre sarvabhūtanamaskṛtamR_4,039.046.1
sahasraśirasaṃ devam anantaṃ nīlavāsasaṃR_4,039.046.2
triśirāḥ kāñcanaḥ ketus tālas tasya mahātmanaḥR_4,039.047.1
sthāpitaḥ parvatasyāgre virājati savedikaḥR_4,039.047.2
pūrvasyāṃ diśi nirmāṇaṃ kṛtaṃ tat tridaśeśvaraiḥR_4,039.048.1
tataḥ paraṃ hemamayaḥ śrīmān udayaparvataḥR_4,039.048.2
tasya koṭir divaṃ spṛṣṭvā śatayojanam āyatāR_4,039.049.1
jātarūpamayī divyā virājati savedikāR_4,039.049.2
sālais tālais tamālaiś ca karṇikāraiś ca puṣpitaiḥR_4,039.050.1
jātarūpamayair divyaiḥ śobhate sūryasaṃnibhaiḥR_4,039.050.2
tatra yojanavistāram ucchritaṃ daśayojanamR_4,039.051.1
śṛṅgaṃ saumanasaṃ nāma jātarūpamayaṃ dhruvamR_4,039.051.2
tatra pūrvaṃ padaṃ kṛtvā purā viṣṇus trivikrameR_4,039.052.1
dvitīyaṃ śikharaṃ meroś cakāra puruṣottamaḥR_4,039.052.2
uttareṇa parikramya jambūdvīpaṃ divākaraḥR_4,039.053.1
dṛśyo bhavati bhūyiṣṭhaṃ śikharaṃ tan mahocchrayamR_4,039.053.2
tatra vaikhānasā nāma vālakhilyā maharṣayaḥR_4,039.054.1
prakāśamānā dṛśyante sūryavarṇās tapasvinaḥR_4,039.054.2
ayaṃ sudarśano dvīpaḥ puro yasya prakāśateR_4,039.055.1
yasmiṃs tejaś ca cakṣuś ca sarvaprānabhṛtām apiR_4,039.055.2
śailasya tasya kuñjeṣu kandareṣu vaneṣu caR_4,039.056.1
rāvaṇaḥ saha vaidehyā mārgitavyas tatas tataḥR_4,039.056.2
kāñcanasya ca śailasya sūryasya ca mahātmanaḥR_4,039.057.1
āviṣṭā tejasā saṃdhyā pūrvā raktā prakāśateR_4,039.057.2
tataḥ paramagamyā syād dik pūrvā tridaśāvṛtāR_4,039.058.1
rahitā candrasūryābhyām adṛśyā timirāvṛtāR_4,039.058.2
śaileṣu teṣu sarveṣu kandareṣu vaneṣu caR_4,039.059.1
ya ca noktā mayā deśā viceyā teṣu jānakīR_4,039.059.2
etāvad vānaraiḥ śakyaṃ gantuṃ vānarapuṃgavāḥR_4,039.060.1
abhāskaram amaryādaṃ na jānīmas tataḥ paramR_4,039.060.2
adhigamya tu vaidehīṃ nilayaṃ rāvaṇasya caR_4,039.061.1
māse pūrṇe nivartadhvam udayaṃ prāpya parvatamR_4,039.061.2
ūrdhvaṃ māsān na vastavyaṃ vasan vadhyo bhaven mamaR_4,039.062.1
siddhārthāḥ saṃnivartadhvam adhigamya ca maithilīmR_4,039.062.2
mahendrakāntāṃ vanaṣaṇḍa maṇḍitāṃ diśaṃ caritvā nipuṇena vānarāḥR_4,039.063.1
avāpya sītāṃ raghuvaṃśajapriyāṃ tato nivṛttāḥ sukhito bhaviṣyathaR_4,039.063.2
tataḥ prasthāpya sugrīvas tan mahad vānaraṃ balamR_4,040.001.1
dakṣiṇāṃ preṣayām āsa vānarān abhilakṣitānR_4,040.001.2
nīlam agnisutaṃ caiva hanumantaṃ ca vānaramR_4,040.002.1
pitāmahasutaṃ caiva jāmbavantaṃ mahākapimR_4,040.002.2
suhotraṃ ca śarīraṃ ca śaragulmaṃ tathaiva caR_4,040.003.1
gajaṃ gavākṣaṃ gavayaṃ suṣeṇam ṛṣabhaṃ tathāR_4,040.003.2
maindaṃ ca dvividaṃ caiva vijayaṃ gandhamādanamR_4,040.004.1
ulkāmukham asaṅgaṃ ca hutāśana sutāv ubhauR_4,040.004.2
aṅgadapramukhān vīrān vīraḥ kapigaṇeśvaraḥR_4,040.005.1
vegavikramasaṃpannān saṃdideśa viśeṣavitR_4,040.005.2
teṣām agreṣaraṃ caiva mahad balam asaṃgagamR_4,040.006.1
vidhāya harivīrāṇām ādiśad dakṣiṇāṃ diśamR_4,040.006.2
ye ke cana samuddeśās tasyāṃ diśi sudurgamāḥR_4,040.007.1
kapīśaḥ kapimukhyānāṃ sa teṣāṃ tān udāharatR_4,040.007.2
sahasraśirasaṃ vindhyaṃ nānādrumalatāvṛtamR_4,040.008.1
narmadāṃ ca nadīṃ durgāṃ mahoraganiṣevitāmR_4,040.008.2
tato godāvarīṃ ramyāṃ kṛṣṇāveṇīṃ mahānadīmR_4,040.009.1
varadāṃ ca mahābhāgāṃ mahoraganiṣevitāmR_4,040.009.2
mekhalān utkalāṃś caiva daśārṇanagarāṇy apiR_4,040.010.1
avantīm abhravantīṃ ca sarvam evānupaśyataR_4,040.010.2
vidarbhān ṛṣikāṃś caiva ramyān māhiṣakān apiR_4,040.011.1
tathā baṅgān kaliṅgāṃś ca kauśikāṃś ca samantataḥR_4,040.011.2
anvīkṣya daṇḍakāraṇyaṃ saparvatanadīguhamR_4,040.012.1
nadīṃ godāvarīṃ caiva sarvam evānupaśyataR_4,040.012.2
tathaivāndhrāṃś ca puṇḍrāṃś ca colān pāṇḍyān sakeralānR_4,040.013.1
ayomukhaś ca gantavyaḥ parvato dhātumaṇḍitaḥR_4,040.013.2
vicitraśikharaḥ śrīmāṃś citrapuṣpitakānanaḥR_4,040.014.1
sacandanavanoddeśo mārgitavyo mahāgiriḥR_4,040.014.2
tatas tām āpagāṃ divyāṃ prasannasalilāṃ śivāmR_4,040.015.1
tatra drakṣyatha kāverīṃ vihṛtām apsarogaṇaiḥR_4,040.015.2
tasyāsīnaṃ nagasyāgre malayasya mahaujasaṃR_4,040.016.1
drakṣyathādityasaṃkāśam agastyam ṛṣisattamamR_4,040.016.2
tatas tenābhyanujñātāḥ prasannena mahātmanāR_4,040.017.1
tāmraparṇīṃ grāhajuṣṭāṃ tariṣyatha mahānadīmR_4,040.017.2
sā candanavanair divyaiḥ pracchannā dvīpa śālinīR_4,040.018.1
kānteva yuvatiḥ kāntaṃ samudram avagāhateR_4,040.018.2
tato hemamayaṃ divyaṃ muktāmaṇivibhūṣitamR_4,040.019.1
yuktaṃ kavāṭaṃ pāṇḍyānāṃ gatā drakṣyatha vānarāḥR_4,040.019.2
tataḥ samudram āsādya saṃpradhāryārthaniścayamR_4,040.020.1
agastyenāntare tatra sāgare viniveśitaḥR_4,040.020.2
citranānānagaḥ śrīmān mahendraḥ parvatottamaḥR_4,040.021.1
jātarūpamayaḥ śrīmān avagāḍho mahārṇavamR_4,040.021.2
nānāvidhair nagaiḥ phullair latābhiś copaśobhitamR_4,040.022.1
devarṣiyakṣapravarair apsarobhiś ca sevitamR_4,040.022.2
siddhacāraṇasaṃghaiś ca prakīrṇaṃ sumanoharamR_4,040.023.1
tam upaiti sahasrākṣaḥ sadā parvasu parvasuR_4,040.023.2
agamyo mānuṣair dīptas taṃ mārgadhvaṃ samantataḥR_4,040.024.1
tatra sarvātmanā sītā mārgitavyā viśeṣataḥR_4,040.024.2
sa hi deśas tu vadhyasya rāvaṇasya durātmanaḥR_4,040.025.1
rākṣasādhipater vāsaḥ sahasrākṣasamadyuteḥR_4,040.025.2
dakṣiṇasya samudrasya madhye tasya tu rākṣasīR_4,040.026.1
aṅgāraketi vikhyātā chāyām ākṣipya bhojinīR_4,040.026.2
tam atikramya lakṣmīvān samudre śatayojaneR_4,040.027.1
giriḥ puṣpitako nāma siddhacāraṇasevitaḥR_4,040.027.2
candrasūryāṃśusaṃkāśaḥ sāgarāmbusamāvṛtaḥR_4,040.028.1
bhrājate vipulaiḥ śṛṅgair ambaraṃ vilikhann ivaR_4,040.028.2
tasyaikaṃ kāñcanaṃ śṛṅgaṃ sevate yaṃ divākaraḥR_4,040.029.1
śvetaṃ rājatam ekaṃ ca sevate yaṃ niśākaraḥR_4,040.029.2
na taṃ kṛtaghnāḥ paśyanti na nṛśaṃsā na nāstikāḥR_4,040.030.1
praṇamya śirasā śailaṃ taṃ vimārgata vānarāḥR_4,040.030.2
tam atikramya durdharṣāḥ sūryavān nāma parvataḥR_4,040.031.1
adhvanā durvigāhena yojanāni caturdaśaR_4,040.031.2
tatas tam apy atikramya vaidyuto nāma parvataḥR_4,040.032.1
sarvakāmaphalair vṛkṣaiḥ sarvakālamanoharaiḥR_4,040.032.2
tatra bhuktvā varārhāṇi mūlāni ca phalāni caR_4,040.033.1
madhūni pītvā mukhyāni paraṃ gacchata vānarāḥR_4,040.033.2
tatra netramanaḥkāntaḥ kuñjaro nāma parvataḥR_4,040.034.1
agastyabhavanaṃ yatra nirmitaṃ viśvakarmaṇāR_4,040.034.2
tatra yojanavistāram ucchritaṃ daśayojanamR_4,040.035.1
śaraṇaṃ kāñcanaṃ divyaṃ nānāratnavibhūṣitamR_4,040.035.2
viśālarathyā durdharṣā sarvataḥ parirakṣitāR_4,040.036.1
rakṣitā pannagair ghorais tīkṣṇadaṃṣṭrair mahāviṣaiḥR_4,040.036.2
sarparājo mahāghoro yasyāṃ vasati vāsukiḥR_4,040.037.1
niryāya mārgitavyā ca sā ca bhogavatī purīR_4,040.037.2
taṃ ca deśam atikramya mahān ṛṣabhasaṃsthitaḥR_4,040.038.1
sarvaratnamayaḥ śrīmān ṛṣabho nāma parvataḥR_4,040.038.2
gośīrṣakaṃ padmakaṃ ca hariśyāmaṃ ca candanamR_4,040.039.1
divyam utpadyate yatra tac caivāgnisamaprabhamR_4,040.039.2
na tu tac candanaṃ dṛṣṭvā spraṣṭavyaṃ ca kadā canaR_4,040.040.1
rohitā nāma gandharvā ghorā rakṣanti tad vanamR_4,040.040.2
tatra gandharvapatayaḥ pañcasūryasamaprabhāḥR_4,040.041.1
śailūṣo grāmaṇīr bhikṣuḥ śubhro babhrus tathaiva caR_4,040.041.2
tataḥ paraṃ na vaḥ sevyaḥ pitṛlokaḥ sudāruṇaḥR_4,040.042.1
rājadhānī yamasyaiṣā kaṣṭena tamasāvṛtāR_4,040.042.2
etāvad eva yuṣmābhir vīrā vānarapuṃgavāḥR_4,040.043.1
śakyaṃ vicetuṃ gantuṃ vā nāto gatimatāṃ gatiḥR_4,040.043.2
sarvam etat samālokya yac cānyad api dṛśyateR_4,040.044.1
gatiṃ viditvā vaidehyāḥ saṃnivartitam arhathaR_4,040.044.2
yas tu māsān nivṛtto 'gre dṛṣṭā sīteti vakṣyatiR_4,040.045.1
mattulyavibhavo bhogaiḥ sukhaṃ sa vihariṣyatiR_4,040.045.2
tataḥ priyataro nāsti mama prāṇād viśeṣataḥR_4,040.046.1
kṛtāparādho bahuśo mama bandhur bhaviṣyatiR_4,040.046.2
amitabalaparākramā bhavanto vipulaguṇeṣu kuleṣu ca prasūtāḥR_4,040.047.1
manujapatisutāṃ yathā labhadhvaṃ tad adhiguṇaṃ puruṣārtham ārabhadhvamR_4,040.047.2
tataḥ prasthāpya sugrīvas tān harīn dakṣiṇāṃ diśamR_4,041.001.1
buddhivikramasaṃpannān vāyuvegasamāñjaveR_4,041.001.2
athāhūya mahātejāḥ suṣeṇaṃ nāma yūthapamR_4,041.002.1
tārāyāḥ pitaraṃ rājā śvaśurabhīmavikramamR_4,041.002.2
abravīt prāñjalir vākyam abhigamya praṇamya caR_4,041.003.1
sāhāyyaṃ kuru rāmasya kṛtye 'smin samupasthiteR_4,041.003.2
vṛtaḥ śatasahasreṇa vānarāṇāṃ tarasvināmR_4,041.004.1
abhigaccha diśaṃ saumya paścimāṃ vāruṇīṃ prabhoR_4,041.004.2
surāṣṭrān saha bāhlīkāñ śūrābhīrāṃs tathaiva caR_4,041.005.1
sphītāñjanapadān ramyān vipulāni purāṇi caR_4,041.005.2
puṃnāgagahanaṃ kukṣiṃ bahuloddālakākulamR_4,041.006.1
tathā ketakaṣaṇḍāṃś ca mārgadhvaṃ hariyūthapāḥR_4,041.006.2
pratyak srotogamāś caiva nadyaḥ śītajalāḥ śivāḥR_4,041.007.1
tāpasānām araṇyāni kāntārā girayaś ca yeR_4,041.007.2
tataḥ paścimam āsādya samudraṃ draṣṭum arhathaR_4,041.008.1
timi nakrāyuta jalam akṣobhyam atha vānaraḥR_4,041.008.2
tataḥ ketakaṣaṇḍeṣu tamālagahaneṣu caR_4,041.009.1
kapayo vihariṣyanti nārikelavaneṣu caR_4,041.009.2
tatra sītāṃ ca mārgadhvaṃ nilayaṃ rāvaṇasya caR_4,041.010.1
marīcipattanaṃ caiva ramyaṃ caiva jaṭīpuramR_4,041.010.2
avantīm aṅgalopāṃ ca tathā cālakṣitaṃ vanamR_4,041.011.1
rāṣṭrāṇi ca viśālāni pattanāni tatas tataḥR_4,041.011.2
sindhusāgarayoś caiva saṃgame tatra parvataḥR_4,041.012.1
mahān hemagirir nāma śataśṛṅgo mahādrumaḥR_4,041.012.2
tasya prastheṣu ramyeṣu siṃhāḥ pakṣagamāḥ sthitāḥR_4,041.013.1
timimatsyagajāṃś caiva nīḍāny āropayanti teR_4,041.013.2
dṛptās tṛptāś ca mātaṅgās toyadasvananiḥsvanāḥR_4,041.014.1
vicaranti viśāle 'smiṃs toyapūrṇe samantataḥR_4,041.014.2
tasya śṛṅgaṃ divasparśaṃ kāñcanaṃ citrapādapamR_4,041.015.1
sarvam āśu vicetavyaṃ kapibhiḥ kāmarūpibhiḥR_4,041.015.2
koṭiṃ tatra samudre tu kāñcanīṃ śatayojanamR_4,041.016.1
durdarśāṃ pariyātrasya gatā drakṣyatha vānarāḥR_4,041.016.2
koṭyas tatra caturviṃśad gandharvāṇāṃ tarasvināmR_4,041.017.1
vasanty agninikāśānāṃ ghorāṇāṃ kāmarūpiṇāmR_4,041.017.2
nātyāsādayitavyās te vānarair bhīmavikramaiḥR_4,041.018.1
nādeyaṃ ca phalaṃ tasmād deśāt kiṃ cit plavaṃgamaiḥR_4,041.018.2
durāsadā hi te vīrāḥ sattvavanto mahābalāḥR_4,041.019.1
phalamūlāni te tatra rakṣante bhīmavikramāḥR_4,041.019.2
tatra yatnaś ca kartavyo mārgitavyā ca jānakīR_4,041.020.1
na hi tebhyo bhayaṃ kiṃ cit kapitvam anuvartatāmR_4,041.020.2
caturbhāge samudrasya cakravān nāma parvataḥR_4,041.021.1
tatra cakraṃ sahasrāraṃ nirmitaṃ viśvakarmaṇāR_4,041.021.2
tatra pañcajanaṃ hatvā hayagrīvaṃ ca dānavamR_4,041.022.1
ājahāra tataś cakraṃ śaṅkhaṃ ca puruṣottamaḥR_4,041.022.2
tasya sānuṣu citreṣu viśālāsu guhāsu caR_4,041.023.1
rāvaṇaḥ saha vaidehyā mārgitavyas tatas tataḥR_4,041.023.2
yojanāni catuḥṣaṣṭir varāho nāma parvataḥR_4,041.024.1
suvarṇaśṛṅgaḥ suśrīmān agādhe varuṇālayeR_4,041.024.2
tatra prāgjyotiṣaṃ nāma jātarūpamayaṃ puramR_4,041.025.1
yasmin vasti duṣṭātmā narako nāma guhāsu caR_4,041.025.2
tasya sānuṣu citreṣu viśālāsu guhāsu caR_4,041.026.1
rāvaṇaḥ saha vaidehyā mārgitavyas tatas tataḥR_4,041.026.2
tam atikramya śailendraṃ kāñcanāntaranirdaraḥR_4,041.027.1
parvataḥ sarvasauvarṇo dhārā prasravaṇāyutaḥR_4,041.027.2
taṃ gajāś ca varāhāś ca siṃhā vyāghrāś ca sarvataḥR_4,041.028.1
abhigarjanti satataṃ tena śabdena darpitāḥR_4,041.028.2
tasmin harihayaḥ śrīmān mahendraḥ pākaśāsanaḥR_4,041.029.1
abhiṣiktaḥ surai rājā meghavān nāma parvataḥR_4,041.029.2
tam atikramya śailendraṃ mahendraparipālitamR_4,041.030.1
ṣaṣṭiṃ girisahasrāṇi kāñcanāni gamiṣyathaR_4,041.030.2
taruṇādityavarṇāni bhrājamānāni sarvataḥR_4,041.031.1
jātarūpamayair vṛkṣaiḥ śobhitāni supuṣpitaiḥR_4,041.031.2
teṣāṃ madhye sthito rājā merur uttamaparvataḥR_4,041.032.1
ādityena prasannena śailo dattavaraḥ purāR_4,041.032.2
tenaivam uktaḥ śailendraḥ sarva eva tvadāśrayāḥR_4,041.033.1
matprasādād bhaviṣyanti divārātrau ca kāñcanāḥR_4,041.033.2
tvayi ye cāpi vatsyanti devagandharvadānavāḥR_4,041.034.1
te bhaviṣyanti raktāś ca prabhayā kāñcanaprabhāḥR_4,041.034.2
ādityā vasavo rudrā marutaś ca divaukasaḥR_4,041.035.1
āgamya paścimāṃ saṃdhyāṃ merum uttamaparvatamR_4,041.035.2
ādityam upatiṣṭhanti taiś ca sūryo 'bhipūjitaḥR_4,041.036.1
adṛśyaḥ sarvabhūtānām astaṃ gacchati parvatamR_4,041.036.2
yojanānāṃ sahasrāṇi daśatāni divākaraḥR_4,041.037.1
muhūrtārdhena taṃ śīghram abhiyāti śiloccayamR_4,041.037.2
śṛṅge tasya mahad divyaṃ bhavanaṃ sūryasaṃnibhamR_4,041.038.1
prāsādaguṇasaṃbādhaṃ vihitaṃ viśvakarmaṇāR_4,041.038.2
śobhitaṃ tarubhiś citrair nānāpakṣisamākulaiḥR_4,041.039.1
niketaṃ pāśahastasya varuṇasya mahātmanaḥR_4,041.039.2
antarā merum astaṃ ca tālo daśaśirā mahānR_4,041.040.1
jātarūpamayaḥ śrīmān bhrājate citravedikaḥR_4,041.040.2
teṣu sarveṣu durgeṣu saraḥsu ca saritsu caR_4,041.041.1
rāvaṇaḥ saha vaidehyā mārgitavyas tatas tataḥR_4,041.041.2
yatra tiṣṭhati dharmātmā tapasā svena bhāvitaḥR_4,041.042.1
merusāvarṇir ity eva khyāto vai brahmaṇā samaḥR_4,041.042.2
praṣṭavyo merusāvarṇir maharṣiḥ sūryasaṃnibhaḥR_4,041.043.1
praṇamya śirasā bhūmau pravṛttiṃ maithilīṃ pratiR_4,041.043.2
etāvaj jīvalokasya bhāskaro rajanīkṣayeR_4,041.044.1
kṛtvā vitimiraṃ sarvam astaṃ gacchati parvatamR_4,041.044.2
etāvad vānaraiḥ śakyaṃ gantuṃ vānarapuṃgavāḥR_4,041.045.1
abhāskaram amaryādaṃ na jānīmas tataḥ paramR_4,041.045.2
adhigamya tu vaidehīṃ nilayaṃ rāvaṇasya caR_4,041.046.1
astaṃ parvatam āsādya pūrṇe māse nivartataR_4,041.046.2
ūrdhvaṃ māsān na vastavyaṃ vasan vadhyo bhaven mamaR_4,041.047.1
sahaiva śūro yuṣmābhiḥ śvaśuro me gamiṣyatiR_4,041.047.2
śrotavyaṃ sarvam etasya bhavadbhir diṣṭa kāribhiḥR_4,041.048.1
gurur eṣa mahābāhuḥ śvaśuro me mahābalaḥR_4,041.048.2
bhavantaś cāpi vikrāntāḥ pramāṇaṃ sarvakarmasuR_4,041.049.1
pramāṇam enaṃ saṃsthāpya paśyadhvaṃ paścimāṃ diśamR_4,041.049.2
dṛṣṭāyāṃ tu narendrasyā patnyām amitatejasaḥR_4,041.050.1
kṛtakṛtyā bhaviṣyāmaḥ kṛtasya pratikarmaṇāR_4,041.050.2
ato 'nyad api yat kiṃ cit kāryasyāsya hitaṃ bhavetR_4,041.051.1
saṃpradhārya bhavadbhiś ca deśakālārthasaṃhitamR_4,041.051.2
tataḥ suṣeṇa pramukhāḥ plavaṃgamāḥ sugrīvavākyaṃ nipuṇaṃ niśamyaR_4,041.052.1
āmantrya sarve plavagādhipaṃ te jagmur diśaṃ tāṃ varuṇābhiguptāmR_4,041.052.2
tataḥ saṃdiśya sugrīvaḥ śvaśuraṃ paścimāṃ diśamR_4,042.001.1
vīraṃ śatabaliṃ nāma vānaraṃ vānararṣabhaḥR_4,042.001.2
uvāca rājā mantrajñaḥ sarvavānarasaṃmatamR_4,042.002.1
vākyam ātmahitaṃ caiva rāmasya ca hitaṃ tathāR_4,042.002.2
vṛtaḥ śatasahasreṇa tvadvidhānāṃ vanaukasāmR_4,042.003.1
vaivasvata sutaiḥ sārdhaṃ pratiṣṭhasva svamantribhiḥR_4,042.003.2
diśaṃ hy udīcīṃ vikrāntāṃ himaśailāvataṃsakāmR_4,042.004.1
sarvataḥ parimārgadhvaṃ rāmapatnīm aninditāmR_4,042.004.2
asmin kārye vinivṛtte kṛte dāśaratheḥ priyeR_4,042.005.1
ṛṇān muktā bhaviṣyāmaḥ kṛtārthārthavidāṃ varāḥR_4,042.005.2
kṛtaṃ hi priyam asmākaṃ rāghaveṇa mahātmanāR_4,042.006.1
tasya cet pratikāro 'sti saphalaṃ jīvitaṃ bhavetR_4,042.006.2
etāṃ buddhiṃ samāsthāya dṛśyate jānakī yathāR_4,042.007.1
tathā bhavadbhiḥ kartavyam asmatpriyahitaiṣibhiḥR_4,042.007.2
ayaṃ hi sarvabhūtānāṃ mānyas tu narasattamaḥR_4,042.008.1
asmāsu cāgataprītī rāmaḥ parapuraṃjayaḥR_4,042.008.2
imāni vanadurgāṇi nadyaḥ śailāntarāṇi caR_4,042.009.1
bhavantaḥ parimārgaṃs tu buddhivikramasaṃpadāR_4,042.009.2
tatra mlecchān pulindāṃś ca śūrasenāṃs tathaiva caR_4,042.010.1
prasthālān bharatāṃś caiva kurūṃś ca saha madrakaiḥR_4,042.010.2
kāmbojān yavanāṃś caiva śakān āraṭṭakān apiR_4,042.011.1
bāhlīkān ṛṣikāṃś caiva pauravān atha ṭaṅkaṇānR_4,042.011.2
cīnān paramacīnāṃś ca nīhārāṃś ca punaḥ punaḥR_4,042.012.1
anviṣya daradāṃś caiva himavantaṃ vicinvathaR_4,042.012.2
lodhrapadmakaṣaṇḍeṣu devadāruvaneṣu caR_4,042.013.1
rāvaṇaḥ saha vaidehya mārgitavyas tatas tataḥR_4,042.013.2
tataḥ somāśramaṃ gatvā devagandharvasevitamR_4,042.014.1
kālaṃ nāma mahāsānuṃ parvataṃ taṃ gamiṣyathaR_4,042.014.2
mahatsu tasya śṛṅgeṣu nirdareṣu guhāsu caR_4,042.015.1
vicinudhvaṃ mahābhāgāṃ rāmapatnīṃ yaśasvinīmR_4,042.015.2
tam atikramya śailendraṃ hemavargaṃ mahāgirimR_4,042.016.1
tataḥ sudarśanaṃ nāma parvataṃ gantum arhathaR_4,042.016.2
tasya kānanaṣaṇḍeṣu nirdareṣu guhāsu caR_4,042.017.1
rāvaṇaḥ saha vaidehyā mārgitavyas tatas tataḥR_4,042.017.2
tam atikramya cākāśaṃ sarvataḥ śatayojanamR_4,042.018.1
aparvatanadī vṛkṣaṃ sarvasattvavivarjitamR_4,042.018.2
taṃ tu śīghram atikramya kāntāraṃ romaharṣaṇamR_4,042.019.1
kailāsaṃ pāṇḍuraṃ śailaṃ prāpya hṛṣṭā bhaviṣyathaR_4,042.019.2
tatra pāṇḍurameghābhaṃ jāmbūnadapariṣkṛtamR_4,042.020.1
kuberabhavanaṃ divyaṃ nirmitaṃ viśvakarmaṇāR_4,042.020.2
viśālā nalinī yatra prabhūtakamalotpalāR_4,042.021.1
haṃsakāraṇḍavākīrṇā apsarogaṇasevitāR_4,042.021.2
tatra vaiśravaṇo rājā sarvabhūtanamaskṛtaḥR_4,042.022.1
dhanado ramate śrīmān guhyakaiḥ saha yakṣarāṭR_4,042.022.2
tasya candranikaśeṣu parvateṣu guhāsu caR_4,042.023.1
rāvaṇaḥ saha vaidehyā mārgitavyas tatas tataḥR_4,042.023.2
krauñcaṃ tu girim āsādya bilaṃ tasya sudurgamamR_4,042.024.1
apramattaiḥ praveṣṭavyaṃ duṣpraveśaṃ hi tat smṛtamR_4,042.024.2
vasanti hi mahātmānas tatra sūryasamaprabhāḥR_4,042.025.1
devair apy arcitāḥ samyag devarūpā maharṣayaḥR_4,042.025.2
krauñcasya tu guhāś cānyāḥ sānūni śikharāṇi caR_4,042.026.1
nirdarāś ca nitambāś ca vicetavyās tatas tataḥR_4,042.026.2
krauñcasya śikharaṃ cāpi nirīkṣya ca tatas tataḥR_4,042.027.1
avṛkṣaṃ kāmaśailaṃ ca mānasaṃ vihagālayamR_4,042.027.2
na gatis tatra bhūtānāṃ devadānavarakṣasāmR_4,042.028.1
sa ca sarvair vicetavyaḥ sasānuprasthabhūdharaḥR_4,042.028.2
krauñcaṃ girim atikramya maināko nāma parvataḥR_4,042.029.1
mayasya bhavanaṃ tatra dānavasya svayaṃ kṛtamR_4,042.029.2
mainākas tu vicetavyaḥ sasānuprasthakandaraḥR_4,042.030.1
strīṇām aśvamukhīnāṃ ca niketās tatra tatra tuR_4,042.030.2
taṃ deśaṃ samatikramya āśramaṃ siddhasevitamR_4,042.031.1
siddhā vaikhānasās tatra vālakhilyāś ca tāpasāḥR_4,042.031.2
vandyās te tu tapaḥsiddhās tāpasā vītakalmaṣāḥR_4,042.032.1
praṣṭavyāś cāpi sītāyāḥ pravṛttaṃ vinayānvitaiḥR_4,042.032.2
hemapuṣkarasaṃchannaṃ tatra vaikhānasaṃ saraḥR_4,042.033.1
taruṇādityasaṃkāśair haṃsair vicaritaṃ śubhaiḥR_4,042.033.2
aupavāhyaḥ kuberasya sarvabhauma iti smṛtaḥR_4,042.034.1
gajaḥ paryeti taṃ deśaṃ sadā saha kareṇubhiḥR_4,042.034.2
tat sāraḥ samatikramya naṣṭacandradivākaramR_4,042.035.1
anakṣatragaṇaṃ vyoma niṣpayodam anādimatR_4,042.035.2
gabhastibhir ivārkasya sa tu deśaḥ prakāśateR_4,042.036.1
viśrāmyadbhis tapaḥ siddhair devakalpaiḥ svayamprabhaiḥR_4,042.036.2
taṃ tu deśam atikramya śailodā nāma nimnagāR_4,042.037.1
ubhayos tīrayor yasyāḥ kīcakā nāma veṇavaḥR_4,042.037.2
te nayanti paraṃ tīraṃ siddhān pratyānayanti caR_4,042.038.1
uttarāḥ kuravas tatra kṛtapuṇyapratiśriyāḥR_4,042.038.2
tataḥ kāñcanapadmābhiḥ padminībhiḥ kṛtodakāḥR_4,042.039.1
nīlavaidūryapatrāḍhyā nadyas tatra sahasraśaḥR_4,042.039.2
raktotpalavanaiś cātra maṇḍitāś ca hiraṇmayaiḥR_4,042.040.1
taruṇādityasadṛśair bhānti tatra jalāśayāḥR_4,042.040.2
mahārhamaṇipatraiś ca kāñcanaprabha kesaraiḥR_4,042.041.1
nīlotpalavanaiś citraiḥ sa deśaḥ sarvatovṛtaḥR_4,042.041.2
nistulābhiś ca muktābhir maṇibhiś ca mahādhanaiḥR_4,042.042.1
udbhūtapulinās tatra jātarūpaiś ca nimnagāḥR_4,042.042.2
sarvaratnamayaiś citrair avagāḍhā nagottamaiḥR_4,042.043.1
jātarūpamayaiś cāpi hutāśanasamaprabhaiḥR_4,042.043.2
nityapuṣpaphalāś cātra nagāḥ patrarathākulāḥR_4,042.044.1
divyagandharasasparśāḥ sarvakāmān sravanti caR_4,042.044.2
nānākārāṇi vāsāṃsi phalanty anye nagottamāḥR_4,042.045.1
muktāvaidūryacitrāṇi bhūṣaṇāni tathaiva caR_4,042.045.2
strīṇāṃ yāny anurūpāṇi puruṣāṇāṃ tathaiva caR_4,042.046.1
sarvartusukhasevyāni phalanty anye nagottamāḥR_4,042.046.2
mahārhāṇi vicitrāṇi haimāny anye nagottamāḥR_4,042.047.1
śayanāni prasūyante citrāstāraṇavanti caR_4,042.047.2
manaḥkāntāni mālyāni phalanty atrāpare drumāḥR_4,042.048.1
pānāni ca mahārhāṇi bhakṣyāṇi vividhāni caR_4,042.048.2
gandharvāḥ kiṃnarā siddhā nāgā vidyādharās tathāR_4,042.049.1
ramante sahitās tatra nārībhir bhāskaraprabhāḥR_4,042.049.2
sarve sukṛtakarmāṇaḥ sarve ratiparāyaṇāḥR_4,042.050.1
sarve kāmārthasahitā vasanti saha yoṣitaḥR_4,042.050.2
gītavāditranirghoṣaḥ sotkṛṣṭahasitasvanaḥR_4,042.051.1
śrūyate satataṃ tatra sarvabhūtamanoharaḥR_4,042.051.2
tatra nāmuditaḥ kaś cin nāsti kaś cid asatpriyaḥR_4,042.052.1
ahany ahani vardhante guṇās tatra manoramāḥR_4,042.052.2
samatikramya taṃ deśam uttaras toyasāṃ nidhiḥR_4,042.053.1
tatra somagirir nāma madhye hemamayo mahānR_4,042.053.2
indralokagatā ye ca brahmalokagatāś ca yeR_4,042.054.1
devās taṃ samavekṣante girirājaṃ divaṃ gatamR_4,042.054.2
sa tu deśo visūryo 'pi tasya bhāsā prakāśateR_4,042.055.1
sūryalakṣmyābhivijñeyas tapaseva vivasvatāR_4,042.055.2
bhagavān api viśvātmā śambhur ekādaśātmakaḥR_4,042.056.1
brahmā vasati deveśo brahmarṣiparivāritaḥR_4,042.056.2
na kathaṃ cana gantavyaṃ kurūṇām uttareṇa vaḥR_4,042.057.1
anyeṣām api bhūtānāṃ nātikrāmati vai gatiḥR_4,042.057.2
sā hi somagirir nāma devānām api durgamaḥR_4,042.058.1
tam ālokya tataḥ kṣipram upāvartitum arhathaR_4,042.058.2
etāvad vānaraiḥ śakyaṃ gantuṃ vānarapuṃgavāḥR_4,042.059.1
abhāskaram amaryādaṃ na jānīmas tataḥ paramR_4,042.059.2
sarvam etad vicetavyaṃ yan mayā parikīrtitamR_4,042.060.1
yad anyad api noktaṃ ca tatrāpi kriyatāṃ matiḥR_4,042.060.2
tataḥ kṛtaṃ dāśarather mahat priyaṃ mahattaraṃ cāpi tato mama priyamR_4,042.061.1
kṛtaṃ bhaviṣyaty anilānalopamā videhajā darśanajena karmaṇāR_4,042.061.2
tataḥ kṛtārthāḥ sahitāḥ sabāndhavā mayārcitāḥ sarvaguṇair manoramaiḥR_4,042.062.1
cariṣyathorvīṃ pratiśāntaśatravaḥ sahapriyā bhūtadharāḥ plavaṃgamāḥR_4,042.062.2
viśeṣeṇa tu sugrīvo hanumatyartham uktavānR_4,043.001.1
sa hi tasmin hariśreṣṭhe niścitārtho 'rthasādhaneR_4,043.001.2
na bhūmau nāntarikṣe vā nāmbare nāmarālayeR_4,043.002.1
nāpsu vā gatisaṃgaṃ te paśyāmi haripuṃgavaR_4,043.002.2
sāsurāḥ sahagandharvāḥ sanāganaradevatāḥR_4,043.003.1
viditāḥ sarvalokās te sasāgaradharādharāḥR_4,043.003.2
gatir vegaś ca tejaś ca lāghavaṃ ca mahākapeR_4,043.004.1
pitus te sadṛśaṃ vīra mārutasya mahaujasaḥR_4,043.004.2
tejasā vāpi te bhūtaṃ samaṃ bhuvi na vidyateR_4,043.005.1
tad yathā labhyate sītā tattvam evopapādayaR_4,043.005.2
tvayy eva hanumann asti balaṃ buddhiḥ parākramaḥR_4,043.006.1
deśakālānuvṛttaś ca nayaś ca nayapaṇḍitaR_4,043.006.2
tataḥ kāryasamāsaṃgam avagamya hanūmatiR_4,043.007.1
viditvā hanumantaṃ ca cintayām āsa rāghavaḥR_4,043.007.2
sarvathā niścitārtho 'yaṃ hanūmati harīśvaraḥR_4,043.008.1
niścitārthataraś cāpi hanūmān kāryasādhaneR_4,043.008.2
tad evaṃ prasthitasyāsya parijñātasya karmabhiḥR_4,043.009.1
bhartrā parigṛhītasya dhruvaḥ kāryaphalodayaḥR_4,043.009.2
taṃ samīkṣya mahātejā vyavasāyottaraṃ harimR_4,043.010.1
kṛtārtha iva saṃvṛttaḥ prahṛṣṭendriyamānasaḥR_4,043.010.2
dadau tasya tataḥ prītaḥ svanāmāṅkopaśobhitamR_4,043.011.1
aṅgulīyam abhijñānaṃ rājaputryāḥ paraṃtapaḥR_4,043.011.2
anena tvāṃ hariśreṣṭha cihnena janakātmajāR_4,043.012.1
matsakāśād anuprāptam anudvignānupaśyatiR_4,043.012.2
vyavasāyaś ca te vīra sattvayuktaś ca vikramaḥR_4,043.013.1
sugrīvasya ca saṃdeśaḥ siddhiṃ kathayatīva meR_4,043.013.2
sa tad gṛhya hariśreṣṭhaḥ sthāpya mūrdhni kṛtāñjaliḥR_4,043.014.1
vanditvā caraṇau caiva prasthitaḥ plavagottamaḥR_4,043.014.2
sa tat prakarṣan hariṇāṃ balaṃ mahad babhūva vīraḥ pavanātmajaḥ kapiR_4,043.015.1
gatāmbude vyomni viśuddhamaṇḍalaḥ śaśīva nakṣatragaṇopaśobhitaḥR_4,043.015.2
atibalabalam āśritas tavāhaṃ harivaravikramavikramair analpaiḥR_4,043.016.1
pavanasuta yathābhigamyate sā janakasutā hanumaṃs tathā kuruṣvaR_4,043.016.2
tad ugraśāsanaṃ bhartur vijñāya haripuṃgavāḥR_4,044.001.1
śalabhā iva saṃchādya medinīṃ saṃpratasthireR_4,044.001.2
rāmaḥ prasravaṇe tasmin nyavasat sahalakṣmaṇaḥR_4,044.002.1
pratīkṣamāṇas taṃ māsaṃ yaḥ sītādhigame kṛtaḥR_4,044.002.2
uttarāṃ tu diśaṃ ramyāṃ girirājasamāvṛtāmR_4,044.003.1
pratasthe sahasā vīro hariḥ śatabalis tadāR_4,044.003.2
R_4,044.003R_4,044.004.1
pūrvāṃ diśaṃ prati yayau vinato hariyūthapaḥR_4,044.004.2
tārāṅgadādi sahitaḥ plavagaḥ pavanātmajaḥR_4,044.005.1
agastyacaritām āśāṃ dakṣiṇāṃ hariyūthapaḥR_4,044.005.2
paścimāṃ tu diśaṃ ghorāṃ suṣeṇaḥ plavageśvaraḥR_4,044.006.1
pratasthe hariśārdūlo bhṛśaṃ varuṇapālitāmR_4,044.006.2
tataḥ sarvā diśo rājā codayitvā yathā tathamR_4,044.007.1
kapisenā patīn mukhyān mumoda sukhitaḥ sukhamR_4,044.007.2
evaṃ saṃcoditāḥ sarve rājñā vānarayūthapāḥR_4,044.008.1
svāṃ svāṃ diśam abhipretya tvaritāḥ saṃpratasthireR_4,044.008.2
kṣvelanto dhāvamānāś ca yayuḥ plavagasattamāḥR_4,044.009.1
ānayiṣyāmahe sītāṃ haniṣyāmaś ca rāvaṇamR_4,044.009.2
aham eko haniṣyāmi prāptaṃ rāvaṇam āhaveR_4,044.010.1
tataś conmathya sahasā hariṣye janakātmajāmR_4,044.010.2
vepamānaṃ śrameṇādya bhavadbhiḥ sthīyatām itiR_4,044.011.1
eka evāhariṣyāmi pātālād api jānakīmR_4,044.011.2
vidhamiṣyāmy ahaṃ vṛkṣān dārayiṣyāmy ahaṃ girīnR_4,044.012.1
dharaṇīṃ dārayiṣyāmi kṣobhayiṣyāmi sāgarānR_4,044.012.2
ahaṃ yojanasaṃkhyāyāḥ plavitā nātra saṃśayaḥR_4,044.013.1
śataṃ yojanasaṃkhyāyāḥ śataṃ samadhikaṃ hy ahamR_4,044.013.2
bhūtale sāgare vāpi śaileṣu ca vaneṣu caR_4,044.014.1
pātālasyāpi vā madhye na mamācchidyate gatiḥR_4,044.014.2
ity ekaikaṃ tadā tatra vānarā baladarpitāḥR_4,044.015.1
ūcuś ca vacanaṃ tasmin harirājasya saṃnidhauR_4,044.015.2
gateṣu vānarendreṣu rāmaḥ sugrīvam abravītR_4,045.001.1
kathaṃ bhavān vinājīte sarvaṃ vai maṇḍalaṃ bhuvaḥR_4,045.001.2
sugrīvas tu tato rāmam uvāca praṇatātmavānR_4,045.002.1
śrūyatāṃ sarvam ākhyāsye vistareṇa nararṣabhaR_4,045.002.2
yadā tu dundubhiṃ nāma dānavaṃ mahiṣākṛtimR_4,045.003.1
parikālayate vālī malayaṃ prati parvatamR_4,045.003.2
tadā viveśa mahiṣo malayasya guhāṃ pratiR_4,045.004.1
viveśa vālī tatrāpi malayaṃ tajjighāṃsayāR_4,045.004.2
tato 'haṃ tatra nikṣipto guhād vārivinītavatR_4,045.005.1
na ca niṣkramate vālī tadā saṃvatsare gateR_4,045.005.2
tataḥ kṣatajavegena āpupūre tadā bilamR_4,045.006.1
tad ahaṃ vismito dṛṣṭvā bhrātṛśokaviṣārditaḥR_4,045.006.2
śilāparvatasaṃkāśā biladvāri mayā kṛtāR_4,045.007.1
aśaknuvan niṣkramituṃ mahiṣo vinaśed itiR_4,045.007.2
rājyaṃ ca sumahat prāptaṃ tārā ca rumayā sahaR_4,045.008.1
mitraiś ca sahitas tatra vasāmi vigatajvaraḥR_4,045.008.2
ājagāma tato vālī hatvā taṃ dānavarṣabhamR_4,045.009.1
tato 'ham adadāṃ rājyaṃ gauravād bhayayantritaḥR_4,045.009.2
sa māṃ jighāṃsur duṣṭātmā vālī pravyathitendriyaḥR_4,045.010.1
parilākayate krodhād dhāvantaṃ sacivaiḥ sahaR_4,045.010.2
tato 'haṃ vālinā tena sānubandhaḥ pradhāvitaḥR_4,045.011.1
nadīś ca vividhāḥ paśyan vanāni nagarāṇi caR_4,045.011.2
ādarśatalasaṃkāśā tato vai pṛthivī mayāR_4,045.012.1
alātacakrapratimā dṛṣṭā goṣpadavat tadāR_4,045.012.2
diśaṃ ca paścimāṃ bhūyo gato 'smi bhayaśaṅkitaḥR_4,045.013.1
uttarāṃ tu diśaṃ yāntaṃ hanumān mām athābravītR_4,045.013.2
idānīṃ me smṛtaṃ rājan yathā vālī harīśvaraḥR_4,045.014.1
mataṅgena tadā śapto hy asminn āśramamaṇḍaleR_4,045.014.2
praviśed yadi vā vālī mūrdhāsya śatadhā bhavetR_4,045.015.1
tatra vāsaḥ sukho 'smākaṃ nirudvigno bhaviṣyatiR_4,045.015.2
tataḥ parvatam āsādya ṛśyamūkaṃ nṛpātmajaR_4,045.016.1
na viveśa tadā vālī mataṅgasya bhayāt tadāR_4,045.016.2
evaṃ mayā tadā rājan pratyakṣam upalakṣitamR_4,045.017.1
pṛthivīmaṇḍalaṃ kṛtsnaṃ guhām asmy āgatas tataḥR_4,045.017.2
darśanārthaṃ tu vaidehyāḥ sarvataḥ kapiyūthapāḥR_4,046.001.1
vyādiṣṭāḥ kapirājena yathoktaṃ jagmur añjasāR_4,046.001.2
sarāṃsi saritaḥ kakṣān ākāśaṃ nagarāṇi caR_4,046.002.1
nadīdurgāṃs tathā śailān vicinvanti samantataḥR_4,046.002.2
sugrīveṇa samākhyātān sarve vānarayūthapāḥR_4,046.003.1
pradeśān pravicinvanti saśailavanakānanānR_4,046.003.2
vicintya divasaṃ sarve sītādhigamane dhṛtāḥR_4,046.004.1
samāyānti sma medinyāṃ niśākāleśu vānarāḥR_4,046.004.2
sarvartukāṃś ca deśeṣu vānarāḥ saphalān drumānR_4,046.005.1
āsādya rajanīṃ śayyāṃ cakruḥ sarveṣv ahaḥsu teR_4,046.005.2
tad ahaḥ prathamaṃ kṛtvā māse prasravaṇaṃ gatāḥR_4,046.006.1
kapirājena saṃgamya nirāśāḥ kapiyūthapāḥR_4,046.006.2
vicitya tu diśaṃ pūrvāṃ yathoktāṃ sacivaiḥ sahaR_4,046.007.1
adṛṣṭvā vinataḥ sītām ājagāma mahābalaḥR_4,046.007.2
uttarāṃ tu diśaṃ sarvāṃ vicitya sa mahākapiḥR_4,046.008.1
āgataḥ saha sainyena vīraḥ śatabalis tadāR_4,046.008.2
suṣeṇaḥ paścimām āśāṃ vicitya saha vānaraiḥR_4,046.009.1
sametya māse saṃpūrṇe sugrīvam upacakrameR_4,046.009.2
taṃ prasravaṇapṛṣṭhasthaṃ samāsādyābhivādya caR_4,046.010.1
āsīnaṃ saha rāmeṇa sugrīvam idam abruvanR_4,046.010.2
vicitāḥ parvatāḥ sarve vanāni nagarāṇi caR_4,046.011.1
nimnagāḥ sāgarāntāś ca sarve janapadās tathāR_4,046.011.2
guhāś ca vicitāḥ sarvā yās tvayā parikīrtitāḥR_4,046.012.1
vicitāś ca mahāgulmā latāvitatasaṃtatāḥR_4,046.012.2
sattvāny atipramāṇāni vicitāni hatāni caR_4,046.013.1
ye caiva gahanā deśā vicitās te punaḥ punaḥR_4,046.013.2
udārasattvābhijano mahātmā sa maithilīṃ drakṣyati vānarendraḥR_4,046.014.1
diśaṃ tu yām eva gatā tu sītā tām āsthito vāyusuto hanūmānR_4,046.014.2
sahatārāṅgadābhyāṃ tu gatvā sa hanumān kapiḥR_4,047.001.1
sugrīveṇa yathoddiṣṭaṃ taṃ deśam upacakrameR_4,047.001.2
sa tu dūram upāgamya sarvais taiḥ kapisattamaiḥR_4,047.002.1
vicinoti sma vindhyasya guhāś ca gahanāni caR_4,047.002.2
parvatāgrān nadīdurgān sarāṃsi vipulān drumānR_4,047.003.1
vṛkṣaṣaṇḍāṃś ca vividhān parvatān ghanapādapānR_4,047.003.2
anveṣamāṇās te sarve vānarāḥ sarvato diśamR_4,047.004.1
na sītāṃ dadṛśur vīrā maithilīṃ janakātmajāmR_4,047.004.2
anveṣamāṇā durdharṣā nyavasaṃs tatra tatra haR_4,047.005.1
sa tu deśo duranveṣo guhāgahanavān mahānR_4,047.005.2
tyaktvā tu taṃ tadā deśaṃ sarve vai hariyūthapāḥR_4,047.006.1
deśam anyaṃ durādharṣaṃ viviśuś cākutobhayāḥR_4,047.006.2
yatra vandhyaphalā vṛkṣā vipuṣpāḥ parṇavarjitāḥR_4,047.007.1
nistoyāḥ sarito yatra mūlaṃ yatra sudurlabhamR_4,047.007.2
na santi mahiṣā yatra na mṛgā na ca hastinaḥR_4,047.008.1
śārdūlāḥ pakṣiṇo vāpi ye cānye vanagocarāḥR_4,047.008.2
snigdhapatrāḥ sthale yatra padminyaḥ phullapaṅkajāḥR_4,047.009.1
prekṣaṇīyāḥ sugandhāś ca bhramaraiś cāpi varjitāḥR_4,047.009.2
kaṇḍur nāma mahābhāgaḥ satyavādī tapodhanaḥR_4,047.010.1
maharṣiḥ paramāmarṣī niyamair duṣpradharṣaṇaḥR_4,047.010.2
tasya tasmin vane putro bālako daśavārṣikaḥR_4,047.011.1
pranaṣṭo jīvitāntāya kruddhas tatra mahāmuniḥR_4,047.011.2
tena dharmātmanā śaptaṃ kṛtsnaṃ tatra mahad vanamR_4,047.012.1
aśaraṇyaṃ durādharṣaṃ mṛgapakṣivivarjitamR_4,047.012.2
tasya te kānanāntāṃs tu girīṇāṃ kandarāṇi caR_4,047.013.1
prabhavāni nadīnāṃca vicinvanti samāhitāḥR_4,047.013.2
tatra cāpi mahātmāno nāpaśyañ janakātmajāmR_4,047.014.1
hartāraṃ rāvaṇaṃ vāpi sugrīvapriyakāriṇaḥR_4,047.014.2
te praviśya tu taṃ bhīmaṃ latāgulmasamāvṛtamR_4,047.015.1
dadṛśuḥ krūrakarmāṇam asuraṃ suranirbhayamR_4,047.015.2
taṃ dṛṣṭvā vanarā ghoraṃ sthitaṃ śailam ivāparamR_4,047.016.1
gāḍhaṃ parihitāḥ sarve dṛṣṭvā taṃ parvatopamamR_4,047.016.2
so 'pi tān vānarān sarvān naṣṭāḥ sthety abravīd balīR_4,047.017.1
abhyadhāvata saṃkruddho muṣṭim udyamya saṃhitamR_4,047.017.2
tam āpatantaṃ sahasā vāliputro 'ṅgadas tadāR_4,047.018.1
rāvaṇo 'yam iti jñātvā talenābhijaghāna haR_4,047.018.2
sa vāliputrābhihato vaktrāc choṇitam udvamanR_4,047.019.1
asuro nyapatad bhūmau paryasta iva parvataḥR_4,047.019.2
te tu tasmin nirucchvāse vānarā jitakāśinaḥR_4,047.020.1
vyacinvan prāyaśas tatra sarvaṃ tad girigahvaramR_4,047.020.2
vicitaṃ tu tataḥ kṛtvā sarve te kānanaṃ punaḥR_4,047.021.1
anyadevāparaṃ ghoraṃ viviśur girigahvaramR_4,047.021.2
te vicintya punaḥ khinnā viniṣpatya samāgatāḥR_4,047.022.1
ekānte vṛkṣamūle tu niṣedur dīnamānasāḥR_4,047.022.2
athāṅgadas tadā sarvān vānarān idam abravītR_4,048.001.1
pariśrānto mahāprājñaḥ samāśvāsya śanair vacaḥR_4,048.001.2
vanāni girayo nadyo durgāṇi gahanāni caR_4,048.002.1
daryo giriguhāś caiva vicitā naḥ samantataḥR_4,048.002.2
tatra tatra sahāsmābhir jānakī na ca dṛśyateR_4,048.003.1
tad vā rakṣo hṛtā yena sītā surasutopamāR_4,048.003.2
kālaś ca no mahān yātaḥ sugrīvaś cograśāsanaḥR_4,048.004.1
tasmād bhavantaḥ sahitā vicinvantu samantataḥR_4,048.004.2
vihāya tandrīṃ śokaṃ ca nidrāṃ caiva samutthitāmR_4,048.005.1
vicinudhvaṃ yathā sītāṃ paśyāmo janakātmajāmR_4,048.005.2
anirvedaṃ ca dākṣyaṃ ca manasaś cāparājayamR_4,048.006.1
kāryasiddhikarāṇy āhus tasmād etad bravīmy ahamR_4,048.006.2
adyāpīdaṃ vanaṃ durgaṃ vicinvantu vanaukasaḥR_4,048.007.1
khedaṃ tyaktvā punaḥ sarvaṃ vanam etad vicīyatāmR_4,048.007.2
avaśyaṃ kriyamāṇasya dṛśyate karmaṇaḥ phalamR_4,048.008.1
alaṃ nirvedam āgamya na hi no malinaṃ kṣamamR_4,048.008.2
sugrīvaḥ krodhano rājā tīkṣṇadaṇḍaś ca vānarāḥR_4,048.009.1
bhetavyaṃ tasya satataṃ rāmasya ca mahātmanaḥR_4,048.009.2
hitārtham etad uktaṃ vaḥ kriyatāṃ yadi rocateR_4,048.010.1
ucyatāṃ vā kṣamaṃ yan naḥ sarveṣām eva vānarāḥR_4,048.010.2
aṅgadasya vacaḥ śrutvā vacanaṃ gandhamādanaḥR_4,048.011.1
uvācāvyaktayā vācā pipāsā śramakhinnayāR_4,048.011.2
sadṛśaṃ khalu vo vākyam aṅgado yad uvāca haR_4,048.012.1
hitaṃ caivānukūlaṃ ca kriyatām asya bhāṣitamR_4,048.012.2
punar mārgāmahe śailān kandarāṃś ca darīs tathāR_4,048.013.1
kānanāni ca śūnyāni giriprasravaṇāni caR_4,048.013.2
yathoddiṣṭhāni sarvāṇi sugrīveṇa mahātmanāR_4,048.014.1
vicinvantu vanaṃ sarve giridurgāṇi sarvaśaḥR_4,048.014.2
tataḥ samutthāya punar vānarās te mahābalāḥR_4,048.015.1
vindhyakānanasaṃkīrṇāṃ vicerur dakṣiṇāṃ diśamR_4,048.015.2
te śāradābhrapratimaṃ śrīmadrajataparvatamR_4,048.016.1
śṛṅgavantaṃ darīvantam adhiruhya ca vānarāḥR_4,048.016.2
tatra lodhravanaṃ ramyaṃ saptaparṇavanāni caR_4,048.017.1
vicinvanto harivarāḥ sītādarśanakāṅkṣiṇaḥR_4,048.017.2
tasyāgram adhirūḍhās te śrāntā vipulavikramāḥR_4,048.018.1
na paśyanti sma vaidehīṃ rāmasya mahiṣīṃ priyāmR_4,048.018.2
te tu dṛṣṭigataṃ kṛtvā taṃ śailaṃ bahukandaramR_4,048.019.1
avārohanta harayo vīkṣamāṇāḥ samantataḥR_4,048.019.2
avaruhya tato bhūmiṃ śrāntā vigatacetasaḥR_4,048.020.1
sthitvā muhūrtaṃ tatrātha vṛkṣamūlam upāśritāḥR_4,048.020.2
te muhūrtaṃ samāśvastāḥ kiṃ cid bhagnapariśramāḥR_4,048.021.1
punar evodyatāḥ kṛtsnāṃ mārgituṃ dakṣiṇāṃ diśamR_4,048.021.2
hanumatpramukhās te tu prasthitāḥ plavagarṣabhāḥR_4,048.022.1
vindhyam evāditas tāvad vicerus te samantataḥR_4,048.022.2
saha tārāṅgadābhyāṃ tu saṃgamya hanumān kapiḥR_4,049.001.1
vicinoti sma vindhyasya guhāś ca gahanāni caR_4,049.001.2
siṃhaśārdūlajuṣṭāś ca guhāś ca paritas tathāR_4,049.002.1
viṣameṣu nagendrasya mahāprasravaṇeṣu caR_4,049.002.2
R_4,049.002R_4,049.003.1
teṣāṃ tatraiva vasatāṃ sa kālo vyatyavartataR_4,049.003.2
sa hi deśo duranveṣo guhā gahanavān mahānR_4,049.004.1
tatra vāyusutaḥ sarvaṃ vicinoti sma parvatamR_4,049.004.2
paraspareṇa rahitā anyonyasyāvidūrataḥR_4,049.005.1
gajo gavākṣo gavayaḥ śarabho gandhamādanaḥR_4,049.005.2
maindaś ca dvividaś caiva hanumāñ jāmbavān apiR_4,049.006.1
aṅgado yuvarājaś ca tāraś ca vanagocaraḥR_4,049.006.2
kṣutpipāsā parītāś ca śrāntāś ca salilārthinaḥR_4,049.007.1
avakīrṇaṃ latāvṛkṣair dadṛśus te mahābilamR_4,049.007.2
tataḥ krauñcāś ca haṃsāś ca sārasāś cāpi niṣkramanR_4,049.008.1
jalārdrāś cakravākāś ca raktāṅgāḥ padmareṇubhiḥR_4,049.008.2
tatas tad bilam āsādya sugandhi duratikramamR_4,049.009.1
vismayavyagramanaso babhūvur vānararṣabhāḥR_4,049.009.2
saṃjātapariśaṅkās te tad bilaṃ plavagottamāḥR_4,049.010.1
abhyapadyanta saṃhṛṣṭās tejovanto mahābalāḥR_4,049.010.2
tataḥ parvatakūṭābho hanumān mārutātmajaḥR_4,049.011.1
abravīd vānarān sarvān kāntāra vanakovidaḥR_4,049.011.2
girijālāvṛtān deśān mārgitvā dakṣiṇāṃ diśamR_4,049.012.1
vayaṃ sarve pariśrāntā na ca paśyāmi maithilīmR_4,049.012.2
asmāc cāpi bilād dhaṃsāḥ krauñcāś ca saha sārasaiḥR_4,049.013.1
jalārdrāś cakravākāś ca niṣpatanti sma sarvaśaḥR_4,049.013.2
nūnaṃ salilavān atra kūpo vā yadi vā hradaḥR_4,049.014.1
tathā ceme biladvāre snigdhās tiṣṭhanti pādapāḥR_4,049.014.2
ity uktās tad bilaṃ sarve viviśus timirāvṛtamR_4,049.015.1
acandrasūryaṃ harayo dadṛśū romaharṣaṇamR_4,049.015.2
tatas tasmin bile durge nānāpādapasaṃkuleR_4,049.016.1
anyonyaṃ saṃpariṣvajya jagmur yojanam antaramR_4,049.016.2
te naṣṭasaṃjñās tṛṣitāḥ saṃbhrāntāḥ salilārthinaḥR_4,049.017.1
paripetur bile tasmin kaṃ cit kālam atandritāḥR_4,049.017.2
te kṛśā dīnavadanāḥ pariśrāntāḥ plavaṃgamāḥR_4,049.018.1
ālokaṃ dadṛśur vīrā nirāśā jīvite tadāR_4,049.018.2
tatas taṃ deśam āgamya saumyaṃ vitimiraṃ vanamR_4,049.019.1
dadṛśuḥ kāñcanān vṛkṣān dīptavaiśvānaraprabhānR_4,049.019.2
sālāṃs tālāṃś ca puṃnāgān kakubhān vañjulān dhavānR_4,049.020.1
campakān nāgavṛkṣāṃś ca karṇikārāṃś ca puṣpitānR_4,049.020.2
taruṇādityasaṃkāśān vaidūryamayavedikānR_4,049.021.1
nīlavaidūryavarṇāś ca padminīḥ patagāvṛtāḥR_4,049.021.2
mahadbhiḥ kāñcanair vṛkṣair vṛtaṃ bālārka saṃnibhaiḥR_4,049.022.1
jātarūpamayair matsyair mahadbhiś ca sakacchapaiḥR_4,049.022.2
nalinīs tatra dadṛśuḥ prasannasalilāyutāḥR_4,049.023.1
kāñcanāni vimānāni rājatāni tathaiva caR_4,049.023.2
tapanīyagavākṣāṇi muktājālāvṛtāni caR_4,049.024.1
haimarājatabhaumāni vaidūryamaṇimanti caR_4,049.024.2
dadṛśus tatra harayo gṛhamukhyāni sarvaśaḥR_4,049.025.1
puṣpitān phalino vṛkṣān pravālamaṇisaṃnibhānR_4,049.025.2
kāñcanabhramarāṃś caiva madhūni ca samantataḥR_4,049.026.1
maṇikāñcanacitrāṇi śayanāny āsanāni caR_4,049.026.2
mahārhāṇi ca yānāni dadṛśus te samantataḥR_4,049.027.1
haimarājatakāṃsyānāṃ bhājanānāṃ ca saṃcayānR_4,049.027.2
agarūṇāṃ ca divyānāṃ candanānāṃ ca saṃcayānR_4,049.028.1
śucīny abhyavahāryāṇi mūlāni ca phalāni caR_4,049.028.2
divyānām ambarāṇāṃ ca mahārhāṇāṃ ca saṃcayānR_4,049.029.1
kambalānāṃ ca citrāṇām ajinānāṃ ca saṃcayānR_4,049.029.2
tatra tatra vicinvanto bile tatra mahāprabhāḥR_4,049.030.1
dadṛśur vānarāḥ śūrāḥ striyaṃ kāṃ cid adūrataḥR_4,049.030.2
tāṃ dṛṣṭvā bhṛśasaṃtrastāś cīrakṛṣṇājināmbarāmR_4,049.031.1
tāpasīṃ niyatāhārāṃ jvalantīm iva tejasāR_4,049.031.2
tato hanūmān girisaṃnikāśaḥ kṛtāñjalis tām abhivādya vṛddhāmR_4,049.032.1
papraccha kā tvaṃ bhavanaṃ bilaṃ ca ratnāni cemāni vadasva kasyaR_4,049.032.2
ity uktvā hanumāṃs tatra punaḥ kṛṣṇājināmbarāmR_4,050.001.1
abravīt tāṃ mahābhāgāṃ tāpasīṃ dharmacāriṇīmR_4,050.001.2
idaṃ praviṣṭāḥ sahasā bilaṃ timirasaṃvṛtamR_4,050.002.1
kṣutpipāsā pariśrāntāḥ parikhinnāś ca sarvaśaḥR_4,050.002.2
imāṃs tv evaṃ vidhān bhāvān vividhān adbhutopamānR_4,050.003.1
dṛṣṭvā vayaṃ pravyathitāḥ saṃbhrāntā naṣṭacetasaḥR_4,050.003.2
kasyeme kāñcanā vṛkṣās taruṇādityasaṃnibhāḥR_4,050.004.1
śucīny abhyavahāryāṇi mūlāni ca phalāni caR_4,050.004.2
kāñcanāni vimānāni rājatāni gṛhāṇi caR_4,050.005.1
tapanīya gavākṣāṇi maṇijālāvṛtāni caR_4,050.005.2
puṣpitāḥ phālavantaś ca puṇyāḥ surabhigandhinaḥR_4,050.006.1
ime jāmbūnadamayāḥ pādapāḥ kasya tejasāR_4,050.006.2
kāñcanāni ca padmāni jātāni vimale jaleR_4,050.007.1
kathaṃ matsyāś ca sauvarṇā caranti saha kacchapaiḥR_4,050.007.2
ātmānam anubhāvaṃ ca kasya caitat tapobalamR_4,050.008.1
ajānatāṃ naḥ sarveṣāṃ sarvam ākhyātum arhasiR_4,050.008.2
evam uktā hanumatā tāpasī dharmacāriṇīR_4,050.009.1
pratyuvāca hanūmantaṃ sarvabhūtahite ratāR_4,050.009.2
mayo nāma mahātejā māyāvī dānavarṣabhaḥR_4,050.010.1
tenedaṃ nirmitaṃ sarvaṃ māyayā kāñcanaṃ vanamR_4,050.010.2
purā dānavamukhyānāṃ viśvakarmā babhūva haR_4,050.011.1
yenedaṃ kāñcanaṃ divyaṃ nirmitaṃ bhavanottamamR_4,050.011.2
sa tu varṣasahasrāṇi tapas taptvā mahāvaneR_4,050.012.1
pitāmahād varaṃ lebhe sarvam auśasanaṃ dhanamR_4,050.012.2
vidhāya sarvaṃ balavān sarvakāmeśvaras tadāR_4,050.013.1
uvāsa sukhitaḥ kālaṃ kaṃ cid asmin mahāvaneR_4,050.013.2
tam apsarasi hemāyāṃ saktaṃ dānavapuṃgavamR_4,050.014.1
vikramyaivāśaniṃ gṛhya jaghāneśaḥ puraṃdaraḥR_4,050.014.2
idaṃ ca brahmaṇā dattaṃ hemāyai vanam uttamamR_4,050.015.1
śāśvataḥ kāmabhogaś ca gṛhaṃ cedaṃ hiraṇmayamR_4,050.015.2
duhitā merusāvarṇer ahaṃ tasyāḥ svayaṃ prabhāR_4,050.016.1
idaṃ rakṣāmi bhavanaṃ hemāyā vānarottamaR_4,050.016.2
mama priyasakhī hemā nṛttagītaviśāradāR_4,050.017.1
tayā dattavarā cāsmi rakṣāmi bhavanottamamR_4,050.017.2
kiṃ kāryaṃ kasya vā hetoḥ kāntārāṇi prapadyathaR_4,050.018.1
kathaṃ cedaṃ vanaṃ durgaṃ yuṣmābhir upalakṣitamR_4,050.018.2
imāny abhyavahāryāṇi mūlāni ca phalāni caR_4,050.019.1
bhuktvā pītvā ca pānīyaṃ sarvaṃ me vaktum arhathaR_4,050.019.2
atha tān abravīt sarvān viśrāntān hariyūthapānR_4,051.001.1
idaṃ vacanam ekāgrā tāpasī dharmacāriṇīR_4,051.001.2
vānarā yadi vaḥ khedaḥ pranaṣṭaḥ phalabhakṣaṇātR_4,051.002.1
yadi caitan mayā śrāvyaṃ śrotum icchāmi kathyatāmR_4,051.002.2
tasyās tad vacanaṃ śrutvā hanumān mārutātmajaḥR_4,051.003.1
ārjavena yathātattvam ākhyātum upacakrameR_4,051.003.2
rājā sarvasya lokasya mahendravaruṇopamaḥR_4,051.004.1
rāmo dāśarathiḥ śrīmān praviṣṭo daṇḍakāvanamR_4,051.004.2
lakṣmaṇena saha bhrātrā vaidehyā cāpi bhāryayāR_4,051.005.1
tasya bhāryā janasthānād rāvaṇena hṛtā balātR_4,051.005.2
vīras tasya sakhā rājñaḥ sugrīvo nāma vānaraḥR_4,051.006.1
rājā vānaramukhyānāṃ yena prasthāpitā vayamR_4,051.006.2
agastyacaritām āśāṃ dakṣiṇāṃ yamarakṣitāmR_4,051.007.1
sahaibhir vānarair mukhyair aṅgadapramukhair vayamR_4,051.007.2
rāvaṇaṃ sahitāḥ sarve rākṣasaṃ kāmarūpiṇamR_4,051.008.1
sītayā saha vaidehyā mārgadhvam iti coditāḥR_4,051.008.2
vicitya tu vayaṃ sarve samagrāṃ dakṣiṇāṃ diśamR_4,051.009.1
bubhukṣitāḥ pariśrāntā vṛkṣamūlam upāśritāḥR_4,051.009.2
vivarṇavadanāḥ sarve sarve dhyānaparāyaṇāḥR_4,051.010.1
nādhigacchāmahe pāraṃ magnāś cintāmahārṇaveR_4,051.010.2
cārayantas tataś cakṣur dṛṣṭavanto mahad bilamR_4,051.011.1
latāpādapasaṃchannaṃ timireṇa samāvṛtamR_4,051.011.2
kurarāḥ sārasāś caiva niṣpatanti patatriṇaḥR_4,051.012.1
sādhv atra praviśāmeti mayā tūktāḥ plavaṃgamāḥR_4,051.012.2
teṣām api hi sarveṣām anumānam upāgatamR_4,051.013.1
gacchāmaḥ praviśāmeti bhartṛkāryatvarānvitāḥR_4,051.013.2
tato gāḍhaṃ nipatitā gṛhya hastau parasparamR_4,051.014.1
idaṃ praviṣṭāḥ sahasā bilaṃ timirasaṃvṛtamR_4,051.014.2
etan naḥ kāyam etena kṛtyena vayam āgatāḥR_4,051.015.1
tvāṃ caivopagatāḥ sarve paridyūnā bubhukṣitāḥR_4,051.015.2
ātithyadharmadattāni mūlāni ca phalāni caR_4,051.016.1
asmābhir upabhuktāni bubhukṣāparipīḍitaiḥR_4,051.016.2
yat tvayā rakṣitāḥ sarve mriyamāṇā bubhukṣayāR_4,051.017.1
brūhi pratyupakārārthaṃ kiṃ te kurvantu vānarāḥR_4,051.017.2
evam uktā tu sarvajñā vānarais taiḥ svayaṃprabhāR_4,051.018.1
pratyuvāca tataḥ sarvān idaṃ vānarayūthapamR_4,051.018.2
sarveṣāṃ parituṣṭāsmi vānarāṇāṃ tarasvināmR_4,051.019.1
carantyā mama dharmeṇa na kāryam iha kena citR_4,051.019.2
evam uktaḥ śubhaṃ vākyaṃ tāpasyā dharmasaṃhitamR_4,052.001.1
uvāca hanumān vākyaṃ tām aninditaceṣṭitāmR_4,052.001.2
yaḥ kṛtaḥ samayo 'smākaṃ sugrīveṇa mahātmanāR_4,052.002.1
sa tu kālo vyatikrānto bile ca parivartatāmR_4,052.002.2
R_4,052.002R_4,052.003.1
sā tvam asmād bilād ghorād uttārayitum arhasiR_4,052.003.2
tasmāt sugrīvavacanād atikrāntān gatāyuṣaḥR_4,052.004.1
trātum arhasi naḥ sarvān sugrīvabhayaśaṅkitānR_4,052.004.2
mahac ca kāryam asmābhiḥ kartavyaṃ dharmacāriṇiR_4,052.005.1
tac cāpi na kṛtaṃ kāryam asmābhir iha vāsibhiḥR_4,052.005.2
evam uktā hanumatā tāpasī vākyam abravītR_4,052.006.1
jīvatā duṣkaraṃ manye praviṣṭena nivartitumR_4,052.006.2
tapasas tu prabhāvena niyamopārjitena caR_4,052.007.1
sarvān eva bilād asmād uddhariṣyāmi vānarānR_4,052.007.2
nimīlayata cakṣūṃṣi sarve vānarapuṃgavāḥR_4,052.008.1
na hi niṣkramituṃ śakyam animīlitalocanaiḥR_4,052.008.2
tataḥ saṃmīlitāḥ sarve sukumārāṅgulaiḥ karaiḥR_4,052.009.1
sahasā pidadhur dṛṣṭiṃ hṛṣṭā gamanakāṅkṣiṇaḥR_4,052.009.2
vānarās tu mahātmāno hastaruddhamukhās tadāR_4,052.010.1
nimeṣāntaramātreṇa bilād uttāritās tayāR_4,052.010.2
tatas tān vānarān sarvāṃs tāpasī dharmacāriṇīR_4,052.011.1
niḥsṛtān viṣamāt tasmāt samāśvāsyedam abravītR_4,052.011.2
eṣa vindhyo giriḥ śrīmān nānādrumalatāyutaḥR_4,052.012.1
eṣa prasavaṇaḥ śailaḥ sāgaro 'yaṃ mahodadhiḥR_4,052.012.2
svasti vo 'stu gamiṣyāmi bhavanaṃ vānararṣabhāḥR_4,052.013.1
ity uktvā tad bilaṃ śrīmat praviveśa svayaṃprabhāR_4,052.013.2
tatas te dadṛśur ghoraṃ sāgaraṃ varuṇālayamR_4,052.014.1
apāram abhigarjantaṃ ghorair ūrmibhir ākulamR_4,052.014.2
mayasya māyā vihitaṃ giridurgaṃ vicinvatāmR_4,052.015.1
teṣāṃ māso vyatikrānto yo rājñā samayaḥ kṛtaḥR_4,052.015.2
vindhyasya tu gireḥ pāde saṃprapuṣpitapādapeR_4,052.016.1
upaviśya mahābhāgāś cintām āpedire tadāR_4,052.016.2
tataḥ puṣpātibhārāgrāṃl latāśatasamāvṛtānR_4,052.017.1
drumān vāsantikān dṛṣṭvā babhūvur bhayaśaṅkitāḥR_4,052.017.2
te vasantam anuprāptaṃ prativedya parasparamR_4,052.018.1
naṣṭasaṃdeśakālārthā nipetur dharaṇītaleR_4,052.018.2
sa tu siṃharṣabha skandhaḥ pīnāyatabhujaḥ kapiḥR_4,052.019.1
yuvarājo mahāprājña aṅgado vākyam abravītR_4,052.019.2
śāsanāt kapirājasya vayaṃ sarve vinirgatāḥR_4,052.020.1
māsaḥ pūrṇo bilasthānāṃ harayaḥ kiṃ na budhyateR_4,052.020.2
tasminn atīte kāle tu sugrīveṇa kṛte svayamR_4,052.021.1
prāyopaveśanaṃ yuktaṃ sarveṣāṃ ca vanaukasāmR_4,052.021.2
tīkṣṇaḥ prakṛtyā sugrīvaḥ svāmibhāve vyavasthitaḥR_4,052.022.1
na kṣamiṣyati naḥ sarvān aparādhakṛto gatānR_4,052.022.2
apravṛttau ca sītāyāḥ pāpam eva kariṣyatiR_4,052.023.1
tasmāt kṣamam ihādyaiva prāyopaviśanaṃ hi naḥR_4,052.023.2
yāvan na ghātayed rājā sarvān pratigatān itaḥR_4,052.024.1
vadhenāpratirūpeṇa śreyān mṛtyur ihaiva naḥR_4,052.024.2
na cāhaṃ yauvarājyena sugrīveṇābhiṣecitaḥR_4,052.025.1
narendreṇābhiṣikto 'smi rāmeṇākliṣṭakarmaṇāR_4,052.025.2
sa pūrvaṃ baddhavairo māṃ rājā dṛṣṭvā vyatikramamR_4,052.026.1
ghātayiṣyati daṇḍena tīkṣṇena kṛtaniścayaḥR_4,052.026.2
kiṃ me suhṛdbhir vyasanaṃ paśyadbhir jīvitāntareR_4,052.027.1
ihaiva prāyam āsiṣye puṇye sāgararodhasiR_4,052.027.2
etac chrutvā kumāreṇa yuvarājena bhāṣitamR_4,052.028.1
sarve te vānaraśreṣṭhāḥ karuṇaṃ vākyam abruvanR_4,052.028.2
tīkṣṇaḥ prakṛtyā sugrīvaḥ priyāsaktaś ca rāghavaḥR_4,052.029.1
adṛṣṭāyāṃ ca vaidehyāṃ dṛṣṭvāsmāṃś ca samāgatānR_4,052.029.2
rāghavapriyakāmārthaṃ ghātayiṣyaty asaṃśayamR_4,052.030.1
na kṣamaṃ cāparāddhānāṃ gamanaṃ svāmipārśvataḥR_4,052.030.2
plavaṃgamānāṃ tu bhayārditānāṃ śrutvā vacas tāra idaṃ babhāṣeR_4,052.031.1
alaṃ viṣādena bilaṃ praviśya vasāma sarve yadi rocate vaḥR_4,052.031.2
idaṃ hi māyā vihitaṃ sudurgamaṃ prabhūtavṛkṣodakabhojyapeyamR_4,052.032.1
ihāsti no naiva bhayaṃ puraṃdarān na rāghavād vānararājato 'pi vāR_4,052.032.2
śrutvāṅgadasyāpi vaco 'nukūlam ūcuś ca sarve harayaḥ pratītāḥR_4,052.033.1
yathā na hanyema tathāvidhānam asaktam adyaiva vidhīyatāṃ naḥR_4,052.033.2
tathā bruvati tāre tu tārādhipativarcasiR_4,053.001.1
atha mene hṛtaṃ rājyaṃ hanumān aṅgadena tatR_4,053.001.2
buddhyā hy aṣṭāṅgayā yuktaṃ caturbalasamanvitamR_4,053.002.1
caturdaśaguṇaṃ mene hanumān vālinaḥ sutamR_4,053.002.2
āpūryamāṇaṃ śaśvac ca tejobalaparākramaiḥR_4,053.003.1
śaśinaṃ śuklapakṣādau vardhamānam iva śriyāR_4,053.003.2
bṛhaspatisamaṃ buddhyā vikrame sadṛśaṃ pituḥR_4,053.004.1
śuśrūṣamāṇaṃ tārasya śukrasyeva puraṃdaramR_4,053.004.2
bhartur arthe pariśrāntaṃ sarvaśāstraviśāradamR_4,053.005.1
abhisaṃdhātum ārebhe hanumān aṅgadaṃ tataḥR_4,053.005.2
sa caturṇām upāyānāṃ tṛtīyam upavarṇayanR_4,053.006.1
bhedayām āsa tān sarvān vānarān vākyasaṃpadāR_4,053.006.2
teṣu sarveṣu bhinneṣu tato 'bhīṣayad aṅgadamR_4,053.007.1
bhīṣaṇair bahubhir vākyaiḥ kopopāyasamanvitaiḥR_4,053.007.2
tvaṃ samarthataraḥ pitrā yuddhe tāreya vai dhuramR_4,053.008.1
dṛḍhaṃ dhārayituṃ śaktaḥ kapirājyaṃ yathā pitāR_4,053.008.2
nityam asthiracittā hi kapayo haripuṃgavaR_4,053.009.1
nājñāpyaṃ viṣahiṣyanti putradārān vinā tvayāR_4,053.009.2
tvāṃ naite hy anuyuñjeyuḥ pratyakṣaṃ pravadāmi teR_4,053.010.1
yathāyaṃ jāmbavān nīlaḥ suhotraś ca mahākapiḥR_4,053.010.2
na hy ahaṃ ta ime sarve sāmadānādibhir guṇaiḥR_4,053.011.1
daṇḍena na tvayā śakyāḥ sugrīvād apakarṣitumR_4,053.011.2
vigṛhyāsanam apy āhur durbalena balīyasaḥR_4,053.012.1
ātmarakṣākaras tasmān na vigṛhṇīta durbalaḥR_4,053.012.2
yāṃ cemāṃ manyase dhātrīm etad bilam iti śrutamR_4,053.013.1
etal lakṣmaṇabāṇānām īṣatkāryaṃ vidāraṇeR_4,053.013.2
lakṣmaṇo niśitair bāṇair bhindyāt patrapuṭaṃ yathāR_4,053.014.1
lakṣmaṇasya ca nārācā bahavaḥ santi tadvidhāḥR_4,053.014.2
avasthāne yadaiva tvam āsiṣyasi paraṃtapaR_4,053.015.1
tadaiva harayaḥ sarve tyakṣyanti kṛtaniścayāḥR_4,053.015.2
smarantaḥ putradārāṇāṃ nityodvignā bubhukṣitāḥR_4,053.016.1
kheditā duḥkhaśayyābhis tvāṃ kariṣyanti pṛṣṭhataḥR_4,053.016.2
sa tvaṃ hīnaḥ suhṛdbhiś ca hitakāmaiś ca bandhubhiḥR_4,053.017.1
tṛṇād api bhṛśodvignaḥ spandamānād bhaviṣyasiR_4,053.017.2
na ca jātu na hiṃsyus tvāṃ ghorā lakṣmaṇasāyakāḥR_4,053.018.1
apavṛttaṃ jighāṃsanto mahāvegā durāsadāḥR_4,053.018.2
asmābhis tu gataṃ sārdhaṃ vinītavad upasthitamR_4,053.019.1
ānupūrvyāt tu sugrīvo rājye tvāṃ sthāpayiṣyatiR_4,053.019.2
dharmakāmaḥ pitṛvyas te prītikāmo dṛḍhavrataḥR_4,053.020.1
śuciḥ satyapratijñaś ca nā tvāṃ jātu jighāṃsatiR_4,053.020.2
priyakāmaś ca te mātus tadarthaṃ cāsya jīvitamR_4,053.021.1
tasyāpatyaṃ ca nāsty anyat tasmād aṅgada gamyatāmR_4,053.021.2
śrutvā hanumato vākyaṃ praśritaṃ dharmasaṃhitamR_4,054.001.1
svāmisatkārasaṃyuktam aṅgado vākyam abravītR_4,054.001.2
sthairyaṃ sarvātmanā śaucam ānṛśaṃsyam athārjavamR_4,054.002.1
vikramaiś caiva dhairyaṃ ca sugrīve nopapadyateR_4,054.002.2
bhrātur jyeṣṭhasya yo bhāryāṃ jīvito mahiṣīṃ priyāmR_4,054.003.1
dharmeṇa mātaraṃ yas tu svīkaroti jugupsitaḥR_4,054.003.2
kathaṃ sa dharmaṃ jānīte yena bhrātrā durātmanāR_4,054.004.1
yuddhāyābhiniyuktena bilasya pihitaṃ mukhamR_4,054.004.2
satyāt pāṇigṛhītaś ca kṛtakarmā mahāyaśāḥR_4,054.005.1
vismṛto rāghavo yena sa kasya sukṛtaṃ smaretR_4,054.005.2
lakṣmaṇasya bhayād yena nādharmabhayabhīruṇāR_4,054.006.1
ādiṣṭā mārgituṃ sītāṃ dharmam asmin kathaṃ bhavetR_4,054.006.2
tasmin pāpe kṛtaghne tu smṛtihīne calātmaniR_4,054.007.1
āryaḥ ko viśvasej jātu tat kulīno jijīviṣuḥR_4,054.007.2
rājye putraṃ pratiṣṭhāpya saguṇo nirguṇo 'pi vāR_4,054.008.1
kathaṃ śatrukulīnaṃ māṃ sugrīvo jīvayiṣyatiR_4,054.008.2
bhinnamantro 'parāddhaś ca hīnaśaktiḥ kathaṃ hy ahamR_4,054.009.1
kiṣkindhāṃ prāpya jīveyam anātha iva durbalaḥR_4,054.009.2
upāṃśudaṇḍena hi māṃ bandhanenopapādayetR_4,054.010.1
śaṭhaḥ krūro nṛśaṃsaś ca sugrīvo rājyakāraṇātR_4,054.010.2
bandhanāc cāvasādān me śreyaḥ prāyopaveśanamR_4,054.011.1
anujānīta māṃ sarve gṛhān gacchantu vānarāḥR_4,054.011.2
ahaṃ vaḥ pratijānāmi na gamiṣyāmy ahaṃ purīmR_4,054.012.1
ihaiva prāyam āsiṣye śreyo maraṇam eva meR_4,054.012.2
abhivādanapūrvaṃ tu rājā kuśalam eva caR_4,054.013.1
vācyas tato yavīyān me sugrīvo vānareśvaraḥR_4,054.013.2
ārogyapūrvaṃ kuśalaṃ vācyā mātā rumā ca meR_4,054.014.1
mātaraṃ caiva me tārām āśvāsayitum arhathaR_4,054.014.2
prakṛtyā priyaputrā sā sānukrośā tapasvinīR_4,054.015.1
vinaṣṭaṃ mām iha śrutvā vyaktaṃ hāsyati jīvitamR_4,054.015.2
etāvad uktvā vacanaṃ vṛddhān apy abhivādya caR_4,054.016.1
saṃviveśāṅgado bhūmau rudan darbheṣu durmanāḥR_4,054.016.2
tasya saṃviśatas tatra rudanto vānararṣabhāḥR_4,054.017.1
nayanebhyaḥ pramumucur uṣṇaṃ vai vāriduḥkhitāḥR_4,054.017.2
sugrīvaṃ caiva nindantaḥ praśaṃsantaś ca vālinamR_4,054.018.1
parivāryāṅgado sarve vyavasyan prāyam āsitumR_4,054.018.2
upaspṛśyodakaṃ sarve prāṅmukhāḥ samupāviśanR_4,054.019.1
dakṣiṇāgreṣu darbheṣu udaktīraṃ samāśritāḥR_4,054.019.2
R_4,054.019R_4,054.020.1
sa saṃviśadbhir bahubhir mahīdharo mahādrikūṭapramitaiḥ plavaṃgamaiḥR_4,054.020.2
R_4,054.020R_4,054.021.1
babhūva saṃnāditanirjharāntaro bhṛśaṃ nadadbhir jaladair ivolbaṇaiḥR_4,054.021.2
upaviṣṭās tu te sarve yasmin prāyaṃ giristhaleR_4,055.001.1
harayo gṛdhrarājaś ca taṃ deśam upacakrameR_4,055.001.2
sāmpātir nāma nāmnā tu cirajīvī vihaṃgamaḥR_4,055.002.1
bhrātā jaṭāyuṣaḥ śrīmān prakhyātabalapauruṣaḥR_4,055.002.2
kandarād abhiniṣkramya sa vindhyasya mahāgireḥR_4,055.003.1
upaviṣṭān harīn dṛṣṭvā hṛṣṭātmā giram abravītR_4,055.003.2
vidhiḥ kila naraṃ loke vidhānenānuvartateR_4,055.004.1
yathāyaṃ vihito bhakṣyaś cirān mahyam upāgataḥR_4,055.004.2
paramparāṇāṃ bhakṣiṣye vānarāṇāṃ mṛtaṃ mṛtamR_4,055.005.1
uvācaivaṃ vacaḥ pakṣī tān nirīkṣya plavaṃgamānR_4,055.005.2
tasya tad vacanaṃ śrutvā bhakṣalubdhasya pakṣiṇaḥR_4,055.006.1
aṅgadaḥ param āyasto hanūmantam athābravītR_4,055.006.2
paśya sītāpadeśena sākṣād vaivasvato yamaḥR_4,055.007.1
imaṃ deśam anuprāpto vānarāṇāṃ vipattayeR_4,055.007.2
rāmasya na kṛtaṃ kāryaṃ rājño na ca vacaḥ kṛtamR_4,055.008.1
harīṇām iyam ajñātā vipattiḥ sahasāgatāR_4,055.008.2
vaidehyāḥ priyakāmena kṛtaṃ karma jaṭāyuṣāR_4,055.009.1
gṛdhrarājena yat tatra śrutaṃ vas tad aśeṣataḥR_4,055.009.2
tathā sarvāṇi bhūtāni tiryagyonigatāny apiR_4,055.010.1
priyaṃ kurvanti rāmasya tyaktvā prāṇān yathā vayamR_4,055.010.2
rāghavārthe pariśrāntā vayaṃ saṃtyaktajīvitāḥR_4,055.011.1
kāntārāṇi prapannāḥ sma na ca paśyāma maithilīmR_4,055.011.2
sa sukhī gṛdhrarājas tu rāvaṇena hato raṇeR_4,055.012.1
muktaś ca sugrīvabhayād gataś ca paramāṃ gatimR_4,055.012.2
jaṭāyuṣo vināśena rājño daśarathasya caR_4,055.013.1
haraṇena ca vaidehyāḥ saṃśayaṃ harayo gatāḥR_4,055.013.2
rāmalakṣmaṇayor vāsām araṇye saha sītayāR_4,055.014.1
rāghavasya ca bāṇena vālinaś ca tathā vadhaḥR_4,055.014.2
rāmakopād aśeṣāṇāṃ rākṣasānāṃ tathā vadhaḥR_4,055.015.1
kaikeyyā varadānena idaṃ hi vikṛtaṃ kṛtamR_4,055.015.2
tat tu śrutvā tadā vākyam aṅgadasya mukhodgatamR_4,055.016.1
abravīd vacanaṃ gṛdhras tīkṣṇatuṇḍo mahāsvanaḥR_4,055.016.2
ko 'yaṃ girā ghoṣayati prāṇaiḥ priyatarasya meR_4,055.017.1
jaṭāyuṣo vadhaṃ bhrātuḥ kampayann iva me manaḥR_4,055.017.2
katham āsīj janasthāne yuddhaṃ rākṣasagṛdhrayoḥR_4,055.018.1
nāmadheyam idaṃ bhrātuś cirasyādya mayā śrutamR_4,055.018.2
yavīyaso guṇajñasya ślāghanīyasya vikramaiḥR_4,055.019.1
tad iccheyam ahaṃ śrotuṃ vināśaṃ vānararṣabhāḥR_4,055.019.2
tasyaiva ca mama bhrātuḥ sakhā daśarathaḥ kathamR_4,055.020.1
yasya rāmaḥ priyaḥ putro jyeṣṭho gurujanapriyaḥR_4,055.020.2
sūryāṃśudagdhapakṣatvān na śaknomi visarpitumR_4,055.021.1
iccheyaṃ parvatād asmād avatartum ariṃdamāḥR_4,055.021.2
śokād bhraṣṭasvaram api śrutvā te hariyūthapāḥR_4,056.001.1
śraddadhur naiva tad vākyaṃ karmaṇā tasya śaṅkitāḥR_4,056.001.2
te prāyam upaviṣṭās tu dṛṣṭvā gṛdhraṃ plavaṃgamāḥR_4,056.002.1
cakrur buddhiṃ tadā raudrāṃ sarvān no bhakṣayiṣyatiR_4,056.002.2
sarvathā prāyam āsīnān yadi no bhakṣayiṣyatiR_4,056.003.1
kṛtakṛtyā bhaviṣyāmaḥ kṣipraṃ siddhim ito gatāḥR_4,056.003.2
etāṃ buddhiṃ tataś cakruḥ sarve te vānararṣabhāḥR_4,056.004.1
avatārya gireḥ śṛṅgād gṛdhram āhāṅgadas tadāR_4,056.004.2
babhūvur kṣarajo nāma vānarendraḥ pratāpavānR_4,056.005.1
mamāryaḥ pārthivaḥ pakṣin dhārmikau tasya cātmajauR_4,056.005.2
sugrīvaś caiva valī ca putrāv oghabalāv ubhauR_4,056.006.1
loke viśrutakarmābhūd rājā vālī pitā mamaR_4,056.006.2
rājā kṛtsnasya jagata ikṣvākūṇāṃ mahārathaḥR_4,056.007.1
rāmo dāśarathiḥ śrīmān praviṣṭo daṇḍakāvanamR_4,056.007.2
pitur nideśanirato dharmyaṃ panthānam āśritaḥR_4,056.008.1
tasya bhāryā janasthānād rāvaṇena hṛtā balātR_4,056.008.2
rāmasya ca pitur mitraṃ jaṭāyur nāma gṛdhrarāṭR_4,056.009.1
dadarśa sītāṃ vaidehīṃ hriyamāṇāṃ vihāyasāR_4,056.009.2
rāvaṇaṃ virathaṃ kṛtvā sthāpayitvā ca maithilīmR_4,056.010.1
pariśrāntaś ca vṛddhaś ca rāvaṇena hato raṇeR_4,056.010.2
evaṃ gṛdhro hatas tena rāvaṇena bahīyasāR_4,056.011.1
saṃskṛtaś cāpi rāmeṇa gataś ca gatim uttamāmR_4,056.011.2
tato mama pitṛvyeṇa sugrīveṇa mahātmanāR_4,056.012.1
cakāra rāghavaḥ sakhyaṃ so 'vadhīt pitaraṃ mamaR_4,056.012.2
māma pitrā viruddho hi sugrīvaḥ sacivaiḥ sahaR_4,056.013.1
nihatya vālinaṃ rāmas tatas tam abhiṣecayatR_4,056.013.2
sa rājye sthāpitas tena sugrīvo vānareśvaraḥR_4,056.014.1
rājā vānaramukhyānāṃ yena prasthāpitā vayamR_4,056.014.2
evaṃ rāmaprayuktās tu mārgamāṇās tatas tataḥR_4,056.015.1
vaidehīṃ nādhigacchāmo rātrau sūryaprabhām ivaR_4,056.015.2
te vayaṃ daṇdakāraṇyaṃ vicitya susamāhitāḥR_4,056.016.1
ajñānāt tu praviṣṭāḥ sma dharaṇyā vivṛtaṃ bilamR_4,056.016.2
mayasya māyā vihitaṃ tad bilaṃ ca vicinvatāmR_4,056.017.1
vyatītas tatra no māso yo rājñā sāmayaḥ kṛtaḥR_4,056.017.2
te vayaṃ kapirājasya sarve vacanakāriṇaḥR_4,056.018.1
kṛtāṃ saṃsthām atikrāntā bhayāt prāyam upāsmaheR_4,056.018.2
kruddhe tasmiṃs tu kākutsthe sugrīve ca salakṣmaṇeR_4,056.019.1
gatānām api sarveṣāṃ tatra no nāsti jīvitamR_4,056.019.2
ity uktaḥ karuṇaṃ vākyaṃ vānarais tyaktajīvitaiḥR_4,057.001.1
sabāṣpo vānarān gṛdhraḥ pratyuvāca mahāsvanaḥR_4,057.001.2
yavīyān mama sa bhrātā jaṭāyur nāma vānarāḥR_4,057.002.1
yamākhyāta hataṃ yuddhe rāvaṇena balīyasāR_4,057.002.2
vṛddhabhāvād apakṣatvāc chṛṇvaṃs tad api marṣayeR_4,057.003.1
na hi me śaktir adyāsti bhrātur vairavimokṣaṇeR_4,057.003.2
purā vṛtravadhe vṛtte sa cāhaṃ ca jayaiṣiṇauR_4,057.004.1
ādityam upayātau svo jvalantaṃ raśmimālinamR_4,057.004.2
āvṛtyākāśamārgeṇa javena sma gatau bhṛśamR_4,057.005.1
madhyaṃ prāpte ca sūrye ca jaṭāyur avasīdatiR_4,057.005.2
tam ahaṃ bhrātaraṃ dṛṣṭvā sūryaraśmibhir arditamR_4,057.006.1
pakṣābhyaṃ chādayām āsa snehāt paramavihvalamR_4,057.006.2
nirdagdhapakṣaḥ patito vindhye 'haṃ vānarottamāḥR_4,057.007.1
aham asmin vasan bhrātuḥ pravṛttiṃ nopalakṣayeR_4,057.007.2
jaṭāyuṣas tv evam ukto bhrātrā saṃpātinā tadāR_4,057.008.1
yuvarājo mahāprājñaḥ pratyuvācāṅgadas tadāR_4,057.008.2
jaṭāyuṣo yadi bhrātā śrutaṃ te gaditaṃ mayāR_4,057.009.1
ākhyāhi yadi jānāsi nilayaṃ tasya rakṣasaḥR_4,057.009.2
adīrghadarśinaṃ taṃ vā rāvaṇaṃ rākṣasādhipamR_4,057.010.1
antike yadi vā dūre yadi jānāsi śaṃsa naḥR_4,057.010.2
tato 'bravīn mahātejā jyeṣṭho bhrātā jaṭāyuṣaḥR_4,057.011.1
ātmānurūpaṃ vacanaṃ vānarān saṃpraharṣayanR_4,057.011.2
nirdagdhapakṣo gṛdhro 'haṃ gatavīryaḥ plavaṃgamāḥR_4,057.012.1
vāṅmātreṇa tu rāmasya kariṣye sāhyam uttamamR_4,057.012.2
jānāmi vāruṇāl lokān viṣṇos traivikramān apiR_4,057.013.1
devāsuravimardāṃś ca amṛtasya ca manthanamR_4,057.013.2
rāmasya yad idaṃ kāryaṃ kartavyaṃ prathamaṃ mayāR_4,057.014.1
jarayā ca hṛtaṃ tejaḥ prāṇāś ca śithilā mamaR_4,057.014.2
taruṇī rūpasaṃpannā sarvābharaṇabhūṣitāR_4,057.015.1
hriyamāṇā mayā dṛṣṭā rāvaṇena durātmanāR_4,057.015.2
krośantī rāma rāmeti lakṣmaṇeti ca bhāminīR_4,057.016.1
bhūṣaṇāny apavidhyantī gātrāṇi ca vidhunvatīR_4,057.016.2
sūryaprabheva śailāgre tasyāḥ kauśeyam uttamamR_4,057.017.1
asite rākṣase bhāti yathā vā taḍidambudeR_4,057.017.2
tāṃ tu sītām ahaṃ manye rāmasya parikīrtanātR_4,057.018.1
śrūyatāṃ me kathayato nilayaṃ tasya rakṣasaḥR_4,057.018.2
putro viśravasaḥ sākṣād bhrātā vaiśravaṇasya caR_4,057.019.1
adhyāste nagarīṃ laṅkāṃ rāvaṇo nāma rākasaḥR_4,057.019.2
ito dvīpe samudrasya saṃpūrṇe śatayojaneR_4,057.020.1
tasmiṃl laṅkā purī ramyā nirmitā viśvakarmaṇāR_4,057.020.2
tasyāṃ vasati vaidehī dīnā kauśeyavāsinīR_4,057.021.1
rāvaṇāntaḥpure ruddhā rākṣasībhiḥ surakṣitāR_4,057.021.2
janakasyātmajāṃ rājñas tasyāṃ drakṣyatha maithilīmR_4,057.022.1
laṅkāyām atha guptāyāṃ sāgareṇa samantataḥR_4,057.022.2
saṃprāpya sāgarasyāntaṃ saṃpūrṇaṃ śatayojanamR_4,057.023.1
āsādya dakṣiṇaṃ kūlaṃ tato drakṣyatha rāvaṇamR_4,057.023.2
tatraiva tvaritāḥ kṣipraṃ vikramadhvaṃ plavaṃgamāḥR_4,057.024.1
jñānena khalu paśyāmi dṛṣṭvā pratyāgamiṣyathaR_4,057.024.2
ādyaḥ panthāḥ kuliṅgānāṃ ye cānye dhānyajīvinaḥR_4,057.025.1
dvitīyo balibhojānāṃ ye ca vṛkṣaphalāśinaḥR_4,057.025.2
bhāsās tṛtīyaṃ gacchanti krauñcāś ca kuraraiḥ sahaR_4,057.026.1
śyenāś caturthaṃ gacchanti gṛdhrā gacchanti pañcamamR_4,057.026.2
ṣaṣṭhas tu panthā haṃsānāṃ vainateyagatiḥ parāR_4,057.027.1
vainateyāc ca no janma sarveṣāṃ vānararṣabhāḥR_4,057.027.2
garhitaṃ tu kṛtaṃ karma yena sma piśitāśanāḥR_4,057.028.1
ihastho 'haṃ prapaśyāmi rāvaṇaṃ jānakīṃ tathāR_4,057.028.2
tasmād āhāravīryeṇa nisargeṇa ca vānarāḥR_4,057.029.1
āyojanaśatāt sāgrād vayaṃ paśyāma nityaśaḥR_4,057.029.2
asmākaṃ vihitā vṛttir nisārgeṇa ca dūrataḥR_4,057.030.1
vihitā pādamūle tu vṛttiś caraṇayodhināmR_4,057.030.2
upāyo dṛśyatāṃ kaś cil laṅghane lavaṇāmbhasaḥR_4,057.031.1
abhigamya tu vaidehīṃ samṛddhārthā gamiṣyathaR_4,057.031.2
samudraṃ netum icchāmi bhavadbhir varuṇālayamR_4,057.032.1
pradāsyāmy udakaṃ bhrātuḥ svargatasya mahātmanaḥR_4,057.032.2
tato nītvā tu taṃ deśaṃ tīre nadanadīpateḥR_4,057.033.1
nirdagdhapakṣaṃ saṃpātiṃ vānarāḥ sumahaujasaḥR_4,057.033.2
punaḥ pratyānayitvā vai taṃ deśaṃ patageśvaramR_4,057.034.1
babhūvur vānarā hṛṣṭāḥ pravṛttim upalabhya teR_4,057.034.2
tatas tad amṛtāsvādaṃ gṛdhrarājena bhāṣitamR_4,058.001.1
niśamya vadato hṛṣṭās te vacaḥ plavagarṣabhāḥR_4,058.001.2
jāmbavān vai hariśreṣṭhaḥ saha sarvaiḥ plavaṃgamaiḥR_4,058.002.1
bhūtalāt sahasotthāya gṛdhrarājānam abravītR_4,058.002.2
kva sītā kena vā dṛṣṭā ko vā harati maithilīmR_4,058.003.1
tad ākhyātu bhavān sarvaṃ gatir bhava vanaukasāmR_4,058.003.2
ko dāśarathibāṇānāṃ vajraveganipātināmR_4,058.004.1
svayaṃ lakṣmaṇam uktānāṃ na cintayati vikramamR_4,058.004.2
sa harīn prītisaṃyuktān sītā śrutisamāhitānR_4,058.005.1
punar āśvāsayan prīta idaṃ vacanam abravītR_4,058.005.2
śrūyatām iha vaidehyā yathā me haraṇaṃ śrutamR_4,058.006.1
yena cāpi mamākhyātaṃ yatra cāyatalocanāR_4,058.006.2
aham asmin girau durge bahuyojanam āyateR_4,058.007.1
cirān nipatito vṛddhaḥ kṣīṇaprāṇaparākramaḥR_4,058.007.2
taṃ mām evaṃgataṃ putraḥ supārśvo nāma nāmataḥR_4,058.008.1
āhāreṇa yathākālaṃ bibharti patatāṃ varaḥR_4,058.008.2
tīkṣṇakāmās tu gandharvās tīkṣṇakopā bhujaṃgamāḥR_4,058.009.1
mṛgāṇāṃ tu bhayaṃ tīkṣṇaṃ tatas tīkṣṇakṣudhā vayamR_4,058.009.2
sa kadā cit kṣudhārtasya mama cāhārakāṅkṣiṇaḥR_4,058.010.1
gatasūryo 'hani prāpto mama putro hy anāmiṣaḥR_4,058.010.2
sa mayā vṛddhabhāvāc ca kopāc ca paribhartsitaḥR_4,058.011.1
kṣutpipāsā parītena kumāraḥ patatāṃ varaḥR_4,058.011.2
sa mamāhārasaṃrodhāt pīḍitaḥ prītivardhanaḥR_4,058.012.1
anumānya yathātattvam idaṃ vacanam abravītR_4,058.012.2
ahaṃ tāta yathākālam āmiṣārthī kham āplutaḥR_4,058.013.1
mahendrasya girer dvāram āvṛtya ca samāsthitaḥR_4,058.013.2
tatra sattvasahasrāṇāṃ sāgarāntaracāriṇāmR_4,058.014.1
panthānam eko 'dhyavasaṃ saṃniroddhum avāṅmukhaḥR_4,058.014.2
tatra kaś cin mayā dṛṣṭaḥ sūryodayasamaprabhāmR_4,058.015.1
striyam ādāya gacchan vai bhinnāñjanacayopamaḥR_4,058.015.2
so 'ham abhyavahārārthī tau dṛṣṭvā kṛtaniścayaḥR_4,058.016.1
tena sāmnā vinītena panthānam abhiyācitaḥR_4,058.016.2
na hi sāmopapannānāṃ prahartā vidyate kva citR_4,058.017.1
nīceṣv api janaḥ kaś cit kim aṅga bata madvidhaḥR_4,058.017.2
sa yātas tejasā vyoma saṃkṣipann iva vegataḥR_4,058.018.1
athāhaṃ khe carair bhūtair abhigamya sabhājitaḥR_4,058.018.2
diṣṭyā jīvasi tāteti abruvan māṃ maharṣayaḥR_4,058.019.1
kathaṃ cit sakalatro 'sau gatas te svasty asaṃśayamR_4,058.019.2
evam uktas tato 'haṃ taiḥ siddhaiḥ paramaśobhanaiḥR_4,058.020.1
sa ca me rāvaṇo rājā rakṣasāṃ prativeditaḥR_4,058.020.2
haran dāśarather bhāryāṃ rāmasya janakātmajāmR_4,058.021.1
bhraṣṭābharaṇakauśeyāṃ śokavegaparājitāmR_4,058.021.2
rāmalakṣmaṇayor nāma krośantīṃ muktamūrdhajāmR_4,058.022.1
eṣa kālātyayas tāvad iti vākyavidāṃ varaḥR_4,058.022.2
etam arthaṃ samagraṃ me supārśvaḥ pratyavedayatR_4,058.023.1
tac chrutvāpi hi me buddhir nāsīt kā cit parākrameR_4,058.023.2
apakṣo hi kathaṃ pakṣī karma kiṃ cid upakrametR_4,058.024.1
yat tu śakyaṃ mayā kartuṃ vāgbuddhiguṇavartināR_4,058.024.2
vāṅmatibhyāṃ hi sārveṣāṃ kariṣyāmi priyaṃ hi vaḥR_4,058.025.1
yad dhi dāśaratheḥ kāryaṃ mama tan nātra saṃśayaḥR_4,058.025.2
te bhavanto matiśreṣṭhā balavanto manasvinaḥR_4,058.026.1
sahitāḥ kapirājena devair api durāsadāḥR_4,058.026.2
rāmalakṣmaṇabāṇāś ca niśitāḥ kaṅkapatriṇaḥR_4,058.027.1
trayāṇām api lokānāṃ paryāptās trāṇanigraheR_4,058.027.2
kāmaṃ khalu daśagrīvas tejobalasamanvitaḥR_4,058.028.1
bhavatāṃ tu samarthānāṃ na kiṃ cid api duṣkaramR_4,058.028.2
tad alaṃ kālasaṃgena kriyatāṃ buddhiniścayaḥR_4,058.029.1
na hi karmasu sajjante buddhimanto bhavadvidhāḥR_4,058.029.2
tataḥ kṛtodakaṃ snātaṃ taṃ gṛdhraṃ hariyūthapāḥR_4,059.001.1
upaviṣṭā girau durge parivārya samantataḥR_4,059.001.2
tam aṅgadam upāsīnaṃ taiḥ sarvair haribhir vṛtamR_4,059.002.1
janitapratyayo harṣāt saṃpātiḥ punar abravītR_4,059.002.2
kṛtvā niḥśabdam ekāgrāḥ śṛṇvantu harayo mamaR_4,059.003.1
tattvaṃ saṃkīrtayiṣyāmi yathā jānāmi maithilīmR_4,059.003.2
asya vindhyasya śikhare patito 'smi purā vaneR_4,059.004.1
sūryātapaparītāṅgo nirdagdhaḥ sūryaraśmibhiḥR_4,059.004.2
labdhasaṃjñas tu ṣaḍrātrād vivaśo vihvalann ivaR_4,059.005.1
vīkṣamāṇo diśaḥ sarvā nābhijānāmi kiṃ canaR_4,059.005.2
tatas tu sāgarāñ śailān nadīḥ sarvāḥ sarāṃsi caR_4,059.006.1
vanāny aṭavideśāṃś ca samīkṣya matir āgamatR_4,059.006.2
hṛṣṭapakṣigaṇākīrṇaḥ kandarāntarakūṭavānR_4,059.007.1
dakṣiṇasyodadhes tīre vindhyo 'yam iti niścitaḥR_4,059.007.2
āsīc cātrāśramaṃ puṇyaṃ surair api supūjitamR_4,059.008.1
ṛṣir niśākaro nāma yasminn ugratapābhavatR_4,059.008.2
aṣṭau varṣasahasrāṇi tenāsminn ṛṣiṇā vināR_4,059.009.1
vasato mama dharmajñāḥ svargate tu niśākareR_4,059.009.2
avatīrya ca vindhyāgrāt kṛcchreṇa viṣamāc chanaiḥR_4,059.010.1
tīkṣṇadarbhāṃ vasumatīṃ duḥkhena punar āgataḥR_4,059.010.2
tam ṛṣiṃ draṣṭu kāmo 'smi duḥkhenābhyāgato bhṛśamR_4,059.011.1
jaṭāyuṣā mayā caiva bahuśo 'bhigato hi saḥR_4,059.011.2
tasyāśramapadābhyāśe vavur vātāḥ sugandhinaḥR_4,059.012.1
vṛkṣo nāpuṣpitaḥ kaś cid aphalo vā na dṛśyateR_4,059.012.2
upetya cāśramaṃ puṇyaṃ vṛkṣamūlam upāśritaḥR_4,059.013.1
draṣṭukāmaḥ pratīkṣe ca bhagavantaṃ niśākaramR_4,059.013.2
athāpaśyam adūrastham ṛṣiṃ jvalitatejasaṃR_4,059.014.1
kṛtābhiṣekaṃ durdharṣam upāvṛttam udaṅmukhamR_4,059.014.2
tam ṛkṣāḥ sṛmarā vyāghrāḥ siṃhā nāgāḥ sarīsṛpāḥR_4,059.015.1
parivāryopagacchanti dātāraṃ prāṇino yathāR_4,059.015.2
tataḥ prāptam ṛṣiṃ jñātvā tāni sattvāni vai yayuḥR_4,059.016.1
praviṣṭe rājani yathā sarvaṃ sāmātyakaṃ balamR_4,059.016.2
ṛṣis tu dṛṣṭvā māṃ tuṣṭaḥ praviṣṭaś cāśramaṃ punaḥR_4,059.017.1
muhūrtamātrān niṣkramya tataḥ kāryam apṛcchataR_4,059.017.2
saumya vaikalyatāṃ dṛṣṭvā roṃṇāṃ te nāvagamyateR_4,059.018.1
agnidagdhāv imau pakṣau tvak caiva vraṇitā tavaR_4,059.018.2
dvau gṛdhrau dṛṣṭapūrvau me mātariśvasamau javeR_4,059.019.1
gṛdhrāṇāṃ caiva rājānau bhrātarau kāmarūpiṇauR_4,059.019.2
jyeṣṭhas tvaṃ tu ca saṃpātir jaṭāyur anujas tavaR_4,059.020.1
mānuṣaṃ rūpam āsthāya gṛhṇītāṃ caraṇau mamaR_4,059.020.2
kiṃ te vyādhisamutthānaṃ pakṣayoḥ patanaṃ kathamR_4,059.021.1
daṇḍo vāyaṃ dhṛtaḥ kena sarvam ākhyāhi pṛcchataḥR_4,059.021.2
tatas tad dāruṇaṃ karma duṣkaraṃ sāhasāt kṛtamR_4,060.001.1
ācacakṣe muneḥ sarvaṃ sūryānugamanaṃ tathāR_4,060.001.2
bhagavan vraṇayuktatvāl lajjayā cākulendriyaḥR_4,060.002.1
pariśrānto na śaknomi vacanaṃ paribhāṣitumR_4,060.002.2
ahaṃ caiva jaṭāyuś ca saṃgharṣād darpamohitauR_4,060.003.1
ākāśaṃ patitau vīrau jighāsantau parākramamR_4,060.003.2
kailāsaśikhare baddhvā munīnām agrataḥ paṇamR_4,060.004.1
raviḥ syād anuyātavyo yāvad astaṃ mahāgirimR_4,060.004.2
athāvāṃ yugapat prāptāv apaśyāva mahītaleR_4,060.005.1
rathacakrapramāṇāni nagarāṇi pṛthak pṛthakR_4,060.005.2
kva cid vāditraghoṣāṃś ca brahmaghoṣāṃś ca śuśruvaR_4,060.006.1
gāyantīś cāṅganā bahvīḥ paśyāvo raktavāsasaḥR_4,060.006.2
tūrṇam utpatya cākāśam ādityapatham āsthitauR_4,060.007.1
āvām ālokayāvas tad vanaṃ śādvalasaṃsthitamR_4,060.007.2
upalair iva saṃchannā dṛśyate bhūḥ śiloccayaiḥR_4,060.008.1
āpagābhiś ca saṃvītā sūtrair iva vasuṃdharāR_4,060.008.2
himavāṃś caiva vindhyaś ca meruś ca sumahān nagaḥR_4,060.009.1
bhūtale saṃprakāśante nāgā iva jalāśayeR_4,060.009.2
tīvrasvedaś ca khedaś ca bhayaṃ cāsīt tadāvayoḥR_4,060.010.1
samāviśata mohaś ca mohān mūrchā ca dāruṇāR_4,060.010.2
na dig vijñāyate yāmyā nāgenyā na ca vāruṇīR_4,060.011.1
yugānte niyato loko hato dagdha ivāgnināR_4,060.011.2
yatnena mahatā bhūyo raviḥ samavalokitaḥR_4,060.012.1
tulyaḥ pṛthvīpramāṇena bhāskaraḥ pratibhāti nauR_4,060.012.2
jaṭāyur mām anāpṛcchya nipapāta mahīṃ tataḥR_4,060.013.1
taṃ dṛṣṭvā tūrṇam ākāśād ātmānaṃ muktavān ahamR_4,060.013.2
pakṣibhyāṃ ca mayā gupto jaṭāyur na pradahyataR_4,060.014.1
pramādāt tatra nirdagdhaḥ patan vāyupathād ahamR_4,060.014.2
āśaṅke taṃ nipatitaṃ janasthāne jaṭāyuṣamR_4,060.015.1
ahaṃ tu patito vindhye dagdhapakṣo jaḍīkṛtaḥR_4,060.015.2
rājyena hīno bhrātrā ca pakṣābhyāṃ vikrameṇa caR_4,060.016.1
sarvathā martum evecchan patiṣye śikharād gireḥR_4,060.016.2
evam uktvā muniśreṣṭham arudaṃ duḥkhito bhṛśamR_4,061.001.1
atha dhyātvā muhūrtaṃ tu bhagavān idam abravītR_4,061.001.2
pakṣau ca te prapakṣau ca punar anyau bhaviṣyataḥR_4,061.002.1
cakṣuṣī caiva prāṇāś ca vikramaś ca balaṃ ca teR_4,061.002.2
purāṇe sumahat kāryaṃ bhaviṣyaṃ hi mayā śrutamR_4,061.003.1
dṛṣṭaṃ me tapasā caiva śrutvā ca viditaṃ mamaR_4,061.003.2
rājā daśaratho nāma kaś cid ikṣvākunandanaḥR_4,061.004.1
tasya putro mahātejā rāmo nāma bhaviṣyatiR_4,061.004.2
araṇyaṃ ca saha bhrātrā lakṣmaṇena gamiṣyatiR_4,061.005.1
tasminn arthe niyuktaḥ san pitrā satyaparākramaḥR_4,061.005.2
nairṛto rāvaṇo nāma tasyā bhāryāṃ hariṣyatiR_4,061.006.1
rākṣasendro janasthānād avadhyaḥ suradānavaiḥR_4,061.006.2
sā ca kāmaiḥ pralobhyantī bhakṣyair bhojyaiś ca maithilīR_4,061.007.1
na bhokṣyati mahābhāgā duḥkhamagnā yaśasvinīR_4,061.007.2
paramānnaṃ tu vaidehyā jñātvā dāsyati vāsavaḥR_4,061.008.1
yad annam amṛtaprakhyaṃ surāṇām api durlabhamR_4,061.008.2
tad annaṃ maithilī prāpya vijñāyendrād idaṃ tv itiR_4,061.009.1
agram uddhṛtya rāmāya bhūtale nirvapiṣyatiR_4,061.009.2
yadi jīvati me bhartā lakṣmaṇena saha prabhuḥR_4,061.010.1
devatvaṃ gatayor vāpi tayor annam idaṃ tv itiR_4,061.010.2
eṣyanty anveṣakās tasyā rāmadūtāḥ plavaṃgamāḥR_4,061.011.1
ākhyeyā rāmamahiṣī tvayā tebhyo vihaṃgamaR_4,061.011.2
sarvathā tu na gantavyam īdṛśaḥ kva gamiṣyasiR_4,061.012.1
deśakālau pratīkṣasva pakṣau tvaṃ pratipatsyaseR_4,061.012.2
utsaheyam ahaṃ kartum adyaiva tvāṃ sapakṣakamR_4,061.013.1
ihasthas tvaṃ tu lokānāṃ hitaṃ kāryaṃ kariṣyasiR_4,061.013.2
tvayāpi khalu tat kāryaṃ tayoś ca nṛpaputrayoḥR_4,061.014.1
brāhmaṇānāṃ surāṇāṃ ca munīnāṃ vāsavasya caR_4,061.014.2
icchāmy aham api draṣṭuṃ bhrātaru rāmalakṣmaṇauR_4,061.015.1
necche ciraṃ dhārayituṃ prāṇāṃs tyakṣye kalevaramR_4,061.015.2
etair anyaiś ca bahubhir vākyair vākyaviśāradaḥR_4,062.001.1
māṃ praśasyābhyanujñāpya praviṣṭaḥ sa svam āśramamR_4,062.001.2
kandarāt tu visarpitvā parvatasya śanaiḥ śanaiḥR_4,062.002.1
ahaṃ vindhyaṃ samāruhya bhavataḥ pratipālayeR_4,062.002.2
adya tv etasya kālasya sāgraṃ varṣaśataṃ gatamR_4,062.003.1
deśakālapratīkṣo 'smi hṛdi kṛtvā muner vacaḥR_4,062.003.2
mahāprasthānam āsādya svargate tu niśākareR_4,062.004.1
māṃ nirdahati saṃtāpo vitarkair bahubhir vṛtamR_4,062.004.2
buddhir yā tena me dattā prāṇasaṃrakṣaṇāya tuR_4,062.005.1
sā me 'panayate duḥkhaṃ dīptevāgniśikhā tamaḥR_4,062.005.2
budhyatā ca mayā vīryaṃ rāvaṇasya durātmanaḥR_4,062.006.1
putraḥ saṃtarjito vāgbhir na trātā maithilī kathamR_4,062.006.2
tasyā vilapitaṃ śrutvā tau ca sītā vinākṛtauR_4,062.007.1
na me daśarathasnehāt putreṇotpāditaṃ priyamR_4,062.007.2
tasya tv evaṃ bruvāṇasya saṃpāter vānaraiḥ sahaR_4,062.008.1
utpetatus tadā pakṣau samakṣaṃ vanacāriṇāmR_4,062.008.2
sa dṛṣṭvā svāṃ tanuṃ pakṣair udgatair aruṇacchadaiḥR_4,062.009.1
praharṣam atulaṃ lebhe vānarāṃś cedam abravītR_4,062.009.2
niśākarasya maharṣeḥ prabhāvād amitātmanaḥR_4,062.010.1
ādityaraśminirdagdhau pakṣau me punar utthitauR_4,062.010.2
yauvane vartamānasya mamāsīd yaḥ parākramaḥR_4,062.011.1
tam evādyāvagacchāmi balaṃ pauruṣam eva caR_4,062.011.2
sarvathā kriyatāṃ yatnaḥ sītām adhigamiṣyathaR_4,062.012.1
pakṣalābho mamāyaṃ vaḥ siddhipratyaya kārakaḥR_4,062.012.2
ity uktvā tān harīn sarvān saṃpātiḥ patatāṃ varaḥR_4,062.013.1
utpapāta gireḥ śṛṅgāj jijñāsuḥ khagamo gatimR_4,062.013.2
tasya tad vacanaṃ śrutvā prītisaṃhṛṣṭamānasāḥR_4,062.014.1
babhūvur hariśārdūlā vikramābhyudayonmukhāḥR_4,062.014.2
atha pavanasamānavikramāḥ plavagavarāḥ pratilabdha pauruṣāḥR_4,062.015.1
abhijidabhimukhāṃ diśaṃ yayur janakasutā parimārgaṇonmukhāḥR_4,062.015.2
ākhyātā gṛdhrarājena samutpatya plavaṃgamāḥR_4,063.001.1
saṃgatāḥ prītisaṃyuktā vineduḥ siṃhavikramāḥR_4,063.001.2
saṃpāter vacanaṃ śrutvā harayo rāvaṇakṣayamR_4,063.002.1
hṛṣṭāḥ sāgaram ājagmuḥ sītādarśanakāṅkṣiṇaḥR_4,063.002.2
abhikramya tu taṃ deśaṃ dadṛśur bhīmavikramāḥR_4,063.003.1
kṛtsnaṃ lokasya mahataḥ pratibimbam iva sthitamR_4,063.003.2
dakṣiṇasya samudrasya samāsādyottarāṃ diśamR_4,063.004.1
saṃniveśaṃ tataś cakruḥ sahitā vānarottamāḥR_4,063.004.2
sattvair mahadbhir vikṛtaiḥ krīḍadbhir vividhair jaleR_4,063.005.1
vyāttāsyaiḥ sumahākāyair ūrmibhiś ca samākulamR_4,063.005.2
prasuptam iva cānyatra krīḍantam iva cānyataḥR_4,063.006.1
kva cit parvatamātraiś ca jalarāśibhir āvṛtamR_4,063.006.2
saṃkulaṃ dānavendraiś ca pātālatalavāsibhiḥR_4,063.007.1
romaharṣakaraṃ dṛṣṭvā viṣeduḥ kapikuñjarāḥR_4,063.007.2
ākāśam iva duṣpāraṃ sāgaraṃ prekṣya vānarāḥR_4,063.008.1
viṣeduḥ sahasā sarve kathaṃ kāryam iti bruvanR_4,063.008.2
viṣaṇṇāṃ vāhinīṃ dṛṣṭvā sāgarasya nirīkṣaṇātR_4,063.009.1
āśvāsayām āsa harīn bhayārtān harisattamaḥR_4,063.009.2
na niṣādena naḥ kāryaṃ viṣādo doṣavattaraḥR_4,063.010.1
viṣādo hanti puruṣaṃ bālaṃ kruddha ivoragaḥR_4,063.010.2
viṣādo 'yaṃ prasahate vikrame paryupasthiteR_4,063.011.1
tejasā tasya hīnasya puruṣārtho na sidhyatiR_4,063.011.2
tasyāṃ rātryāṃ vyatītāyām aṅgado vānaraiḥ sahaR_4,063.012.1
harivṛddhaiḥ samāgamya punar mantram amantrayatR_4,063.012.2
sā vānarāṇāṃ dhvajinī parivāryāṅgadaṃ babhauR_4,063.013.1
vāsavaṃ parivāryeva marutāṃ vāhinī sthitāR_4,063.013.2
ko 'nyas tāṃ vānarīṃ senāṃ śaktaḥ stambhayituṃ bhavetR_4,063.014.1
anyatra vālitanayād anyatra ca hanūmataḥR_4,063.014.2
tatas tān harivṛddhāṃś ca tac ca sainyam ariṃdamaḥR_4,063.015.1
anumānyāṅgadaḥ śrīmān vākyam arthavad abravītR_4,063.015.2
ka idānīṃ mahātejā laṅghayiṣyati sāgaramR_4,063.016.1
kaḥ kariṣyati sugrīvaṃ satyasaṃdham ariṃdamamR_4,063.016.2
ko vīro yojanaśataṃ laṅghayeta plavaṃgamāḥR_4,063.017.1
imāṃś ca yūthapān sarvān mocayet ko mahābhayātR_4,063.017.2
kasya prasādād dārāṃś ca putrāṃś caiva gṛhāṇi caR_4,063.018.1
ito nivṛttāḥ paśyema siddhārthāḥ sukhino vayamR_4,063.018.2
kasya prasādād rāmaṃ ca lakṣmaṇaṃ ca mahābalamR_4,063.019.1
abhigacchema saṃhṛṣṭāḥ sugrīvaṃ ca mahābalamR_4,063.019.2
yadi kaś cit samartho vaḥ sāgaraplavane hariḥR_4,063.020.1
sa dadātv iha naḥ śīghraṃ puṇyām abhayadakṣiṇāmR_4,063.020.2
aṅgadasya vacaḥ śrutvā na kaś cit kiṃ cid abravītR_4,063.021.1
stimitevābhavat sarvā sā tatra harivāhinīR_4,063.021.2
punar evāṅgadaḥ prāha tān harīn harisattamaḥR_4,063.022.1
sarve balavatāṃ śreṣṭhā bhavanto dṛḍhavikramāḥR_4,063.022.2
vyapadeśya kule jātāḥ pūjitāś cāpy abhīkṣṇaśaḥR_4,063.023.1
na hi vo gamane saṃgaḥ kadā cid api kasya citR_4,063.023.2
R_4,063.023R_4,063.024.1
bruvadhvaṃ yasya yā śaktir gamane plavagarṣabhāḥR_4,063.024.2
tato 'ṅgadavacaḥ śrutvā sarve te vānarottamāḥR_4,064.001.1
svaṃ svaṃ gatau samutsāham āhus tatra yathākramamR_4,064.001.2
gajo gavākṣo gavayaḥ śarabho gandhamādanaḥR_4,064.002.1
maindaś ca dvividaś caiva suṣeṇo jāmbavāṃs tathāR_4,064.002.2
ābabhāṣe gajas tatra plaveyaṃ daśayojanamR_4,064.003.1
gavākṣo yojanāny āha gamiṣyāmīti viṃśatimR_4,064.003.2
gavayo vānaras tatra vānarāṃs tān uvāca haR_4,064.004.1
triṃśataṃ tu gamiṣyāmi yojanānāṃ plavaṃgamāḥR_4,064.004.2
śarabho vānaras tatra vānarāṃs tān uvāca haR_4,064.005.1
catvāriṃśad gamiṣyāmi yojanānāṃ na saṃśayaḥR_4,064.005.2
vānarāṃs tu mahātejā abravīd gandhamādanaḥR_4,064.006.1
yojanānāṃ gamiṣyāmi pañcāśat tu na saṃśayaḥR_4,064.006.2
maindas tu vānaras tatra vānarāṃs tān uvāca haR_4,064.007.1
yojanānāṃ paraṃ ṣaṣṭim ahaṃ plavitum utsaheR_4,064.007.2
tatas tatra mahātejā dvividaḥ pratyabhāṣataR_4,064.008.1
gamiṣyāmi na saṃdehaḥ saptatiṃ yojanāny ahamR_4,064.008.2
suṣeṇas tu hariśreṣṭhaḥ proktavān kapisattamānR_4,064.009.1
aśītiṃ yojanānāṃ tu plaveyaṃ plavagarṣabhāḥR_4,064.009.2
teṣāṃ kathayatāṃ tatra sarvāṃs tān anumānya caR_4,064.010.1
tato vṛddhatamas teṣāṃ jāmbavān pratyabhāṣataR_4,064.010.2
pūrvam asmākam apy āsīt kaś cid gatiparākramaḥR_4,064.011.1
te vayaṃ vayasaḥ pāram anuprāptāḥ sma sāmpratamR_4,064.011.2
kiṃ tu naivaṃ gate śakyam idaṃ kāryam upekṣitumR_4,064.012.1
yad arthaṃ kapirājaś ca rāmaś ca kṛtaniścayauR_4,064.012.2
sāmprataṃ kālabhedena yā gatis tāṃ nibodhataR_4,064.013.1
navatiṃ yojanānāṃ tu gamiṣyāmi na saṃśayaḥR_4,064.013.2
tāṃś ca sarvān hariśreṣṭhāñ jāmbavān punar abravītR_4,064.014.1
na khalv etāvad evāsīd gamane me parākramaḥR_4,064.014.2
mayā mahābalaiś caiva yajñe viṣṇuḥ sanātanaḥR_4,064.015.1
pradakṣiṇīkṛtaḥ pūrvaṃ kramamāṇas trivikramaḥR_4,064.015.2
sa idānīm ahaṃ vṛddhaḥ plavane mandavikramaḥR_4,064.016.1
yauvane ca tadāsīn me balam apratimaṃ paraiḥR_4,064.016.2
saṃpraty etāvatīṃ śaktiṃ gamane tarkayāmy ahamR_4,064.017.1
naitāvatā ca saṃsiddhiḥ kāryasyāsya bhaviṣyatiR_4,064.017.2
athottaram udārārtham abravīd aṅgadas tadāR_4,064.018.1
anumānya mahāprājño jāmbavantaṃ mahākapimR_4,064.018.2
aham etad gamiṣyāmi yojanānāṃ śataṃ mahatR_4,064.019.1
nivartane tu me śaktiḥ syān na veti na niścitamR_4,064.019.2
tam uvāca hariśreṣṭho jāmbavān vākyakovidaḥR_4,064.020.1
jñāyate gamane śaktis tava haryṛkṣasattamaR_4,064.020.2
kāmaṃ śatasahasraṃ vā na hy eṣa vidhir ucyateR_4,064.021.1
yojanānāṃ bhavāñ śakto gantuṃ pratinivartitumR_4,064.021.2
na hi preṣayitā tata svāmī preṣyaḥ kathaṃ canaR_4,064.022.1
bhavatāyaṃ janaḥ sarvaḥ preṣyaḥ plavagasattamaR_4,064.022.2
bhavān kalatram asmākaṃ svāmibhāve vyavasthitaḥR_4,064.023.1
svāmī kalatraṃ sainyasya gatir eṣā paraṃtapaR_4,064.023.2
tasmāt kalatravat tāta pratipālyaḥ sadā bhavānR_4,064.024.1
api caitasya kāryasya bhavān mūlam ariṃdamaR_4,064.024.2
mūlam arthasya saṃrakṣyam eṣa kāryavidāṃ nayaḥR_4,064.025.1
mūle hi sati sidhyanti guṇāḥ puṣpaphalādayaḥR_4,064.025.2
tad bhavān asyā kāryasya sādhane satyavikramaḥR_4,064.026.1
buddhivikramasaṃpanno hetur atra paraṃtapaḥR_4,064.026.2
guruś ca guruputraś ca tvaṃ hi naḥ kapisattamaR_4,064.027.1
bhavantam āśritya vayaṃ samarthā hy arthasādhaneR_4,064.027.2
uktavākyaṃ mahāprājñaṃ jāmbavantaṃ mahākapiḥR_4,064.028.1
pratyuvācottaraṃ vākyaṃ vālisūnur athāṅgadaḥR_4,064.028.2
yadi nāhaṃ gamiṣyāmi nānyo vānarapuṃgavaḥR_4,064.029.1
punaḥ khalv idam asmābhiḥ kāryaṃ prāyopaveśanamR_4,064.029.2
na hy akṛtvā haripateḥ saṃdeśaṃ tasya dhīmataḥR_4,064.030.1
tatrāpi gatvā prāṇānāṃ paśyāmi parirakṣaṇamR_4,064.030.2
sa hi prasāde cātyarthaṃ kope ca harir īśvaraḥR_4,064.031.1
atītya tasya saṃdeśaṃ vināśo gamane bhavetR_4,064.031.2
tad yathā hy asya kāryasya na bhavaty anyathā gatiḥR_4,064.032.1
tad bhavān eva dṛṣṭārthaḥ saṃcintayitum arhatiR_4,064.032.2
so 'ṅgadena tadā vīraḥ pratyuktaḥ plavagarṣabhaḥR_4,064.033.1
jāmbavān uttaraṃ vākyaṃ provācedaṃ tato 'ṅgadamR_4,064.033.2
asya te vīra kāryasya na kiṃ cit parihīyateR_4,064.034.1
eṣa saṃcodayāmy enaṃ yaḥ kāryaṃ sādhayiṣyatiR_4,064.034.2
tataḥ pratītaṃ plavatāṃ variṣṭham ekāntam āśritya sukhopaviṣṭamR_4,064.035.1
saṃcodayām āsa haripravīro haripravīraṃ hanumantam evaR_4,064.035.2
anekaśatasāhasrīṃ viṣaṇṇāṃ harivāhinīmR_4,065.001.1
jāmbavān samudīkṣyaivaṃ hanumantam athābravītR_4,065.001.2
vīra vānaralokasya sarvaśāstravidāṃ varaR_4,065.002.1
tūṣṇīm ekāntam āśritya hanuman kiṃ na jalpasiR_4,065.002.2
hanuman harirājasya sugrīvasya samo hy asiR_4,065.003.1
rāmalakṣmaṇayoś cāpi tejasā ca balena caR_4,065.003.2
ariṣṭaneminaḥ putrau vainateyo mahābalaḥR_4,065.004.1
garutmān iva vikhyāta uttamaḥ sarvapakṣiṇāmR_4,065.004.2
bahuśo hi mayā dṛṣṭaḥ sāgare sa mahābalaḥR_4,065.005.1
bhujagān uddharan pakṣī mahāvego mahāyaśāḥR_4,065.005.2
pakṣayor yad balaṃ tasya tāvad bhujabalaṃ tavaR_4,065.006.1
vikramaś cāpi vegaś ca na te tenāpahīyateR_4,065.006.2
balaṃ buddhiś ca tejaś ca sattvaṃ ca harisattamaR_4,065.007.1
viśiṣṭaṃ sarvabhūteṣu kim ātmānaṃ na budhyaseR_4,065.007.2
apsarāpsarasāṃ śreṣṭhā vikhyātā puñjikasthalāR_4,065.008.1
ajñaneti parikhyātā patnī kesariṇo hareḥR_4,065.008.2
abhiśāpād abhūt tāta vānarī kāmarūpiṇīR_4,065.009.1
duhitā vānarendrasya kuñjarasya mahātmanaḥR_4,065.009.2
kapitve cārusarvāṅgī kadā cit kāmarūpiṇīR_4,065.010.1
mānuṣaṃ vigrahaṃ kṛtvā yauvanottamaśālinīR_4,065.010.2
acarat parvatasyāgre prāvṛḍambudasaṃnibheR_4,065.011.1
vicitramālyābharaṇā mahārhakṣaumavāsinīR_4,065.011.2
tasyā vastraṃ viśālākṣyāḥ pītaṃ raktadaśaṃ śubhamR_4,065.012.1
sthitāyāḥ parvatasyāgre māruto 'paharac chanaiḥR_4,065.012.2
sa dadarśa tatas tasyā vṛttāv ūrū susaṃhatauR_4,065.013.1
stanau ca pīnau sahitau sujātaṃ cāru cānanamR_4,065.013.2
tāṃ viśālāyataśroṇīṃ tanumadhyāṃ yaśasvinīmR_4,065.014.1
dṛṣṭvaiva śubhasarvāgnīṃ pavanaḥ kāmamohitaḥR_4,065.014.2
sa tāṃ bhujābhyāṃ pīnābhyāṃ paryaṣvajata mārutaḥR_4,065.015.1
manmathāviṣṭasarvāṅgo gatātmā tām aninditāmR_4,065.015.2
sā tu tatraiva saṃbhrāntā suvṛttā vākyam abravītR_4,065.016.1
ekapatnīvratam idaṃ ko nāśayitum icchatiR_4,065.016.2
añjanāyā vacaḥ śrutvā mārutaḥ pratyabhāṣataR_4,065.017.1
na tvāṃ hiṃsāmi suśroṇi mā bhūt te subhage bhayamR_4,065.017.2
manasāsmi gato yat tvāṃ pariṣvajya yaśasviniR_4,065.018.1
vīryavān buddhisaṃpannaḥ putras tava bhaviṣyatiR_4,065.018.2
abhyutthitaṃ tataḥ sūryaṃ bālo dṛṣṭvā mahāvaneR_4,065.019.1
phalaṃ ceti jighṛkṣus tvam utplutyābhyapato divamR_4,065.019.2
śatāni trīṇi gatvātha yojanānāṃ mahākapeR_4,065.020.1
tejasā tasya nirdhūto na viṣādaṃ tato gataḥR_4,065.020.2
tāvad āpatatas tūrṇam antarikṣaṃ mahākapeR_4,065.021.1
kṣiptam indreṇa te vajraṃ krodhāviṣṭena dhīmatāR_4,065.021.2
tataḥ śailāgraśikhare vāmo hanur abhajyataR_4,065.022.1
tato hi nāmadheyaṃ te hanumān iti kīrtyateR_4,065.022.2
tatas tvāṃ nihataṃ dṛṣṭvā vāyur gandhavahaḥ svayamR_4,065.023.1
trailokye bhṛśasaṃkruddho na vavau vai prabhañjanaḥR_4,065.023.2
saṃbhrāntāś ca surāḥ sarve trailokye kṣubhite satiR_4,065.024.1
prasādayanti saṃkruddhaṃ mārutaṃ bhuvaneśvarāḥR_4,065.024.2
prasādite ca pavane brahmā tubhyaṃ varaṃ dadauR_4,065.025.1
aśastravadhyatāṃ tāta samare satyavikramaR_4,065.025.2
vajrasya ca nipātena virujaṃ tvāṃ samīkṣya caR_4,065.026.1
sahasranetraḥ prītātmā dadau te varam uttamamR_4,065.026.2
svacchandataś ca maraṇaṃ te bhūyād iti vai prabhoR_4,065.027.1
sa tvaṃ kesariṇaḥ putraḥ kṣetrajo bhīmavikramaḥR_4,065.027.2
mārutasyaurasaḥ putras tejasā cāpi tatsamaḥR_4,065.028.1
tvaṃ hi vāyusuto vatsa plavane cāpi tatsamaḥR_4,065.028.2
vayam adya gataprāṇā bhavān asmāsu sāmpratamR_4,065.029.1
dākṣyavikramasaṃpannaḥ pakṣirāja ivāparaḥR_4,065.029.2
trivikrame mayā tāta saśailavanakānanāR_4,065.030.1
triḥ saptakṛtvaḥ pṛthivī parikrāntā pradakṣiṇamR_4,065.030.2
tadā cauṣadhayo 'smābhiḥ saṃcitā devaśāsanātR_4,065.031.1
niṣpannam amṛtaṃ yābhis tadāsīn no mahad balamR_4,065.031.2
sa idānīm ahaṃ vṛddhaḥ parihīnaparākramaḥR_4,065.032.1
sāmprataṃ kālam asmākaṃ bhavān sarvaguṇānvitaḥR_4,065.032.2
tad vijṛmbhasva vikrāntaḥ plavatām uttamo hy asiR_4,065.033.1
tvadvīryaṃ draṣṭukāmeyaṃ sarvā vānaravāhinīR_4,065.033.2
uttiṣṭha hariśārdūla laṅghayasva mahārṇavamR_4,065.034.1
parā hi sarvabhūtānāṃ hanuman yā gatis tavaR_4,065.034.2
viṣāṇṇā harayaḥ sarve hanuman kim upekṣaseR_4,065.035.1
vikramasva mahāvego viṣṇus trīn vikramān ivaR_4,065.035.2
tatas tu vai jāmbavatābhicoditaḥ pratītavegaḥ pavanātmajaḥ kapiḥR_4,065.036.1
praharṣayaṃs tāṃ harivīra vāhinīṃ cakāra rūpaṃ mahad ātmanas tadāR_4,065.036.2
saṃstūyamāno hanumān vyavardhata mahābalaḥR_4,066.001.1
samāvidhya ca lāṅgūlaṃ harṣāc ca balam eyivānR_4,066.001.2
tasya saṃstūyamānasya sarvair vānarapuṃgavaiḥR_4,066.002.1
tejasāpūryamāṇasya rūpam āsīd anuttamamR_4,066.002.2
yathā vijṛmbhate siṃho vivṛddho girigahvareR_4,066.003.1
mārutasyaurasaḥ putras tathā saṃprati jṛmbhateR_4,066.003.2
aśobhata mukhaṃ tasya jṛmbhamāṇasya dhīmataḥR_4,066.004.1
ambarīṣopamaṃ dīptaṃ vidhūma iva pāvakaḥR_4,066.004.2
harīṇām utthito madhyāt saṃprahṛṣṭatanūruhaḥR_4,066.005.1
abhivādya harīn vṛddhān hanumān idam abravītR_4,066.005.2
arujan parvatāgrāṇi hutāśanasakho 'nilaḥR_4,066.006.1
balavān aprameyaś ca vāyur ākāśagocaraḥR_4,066.006.2
tasyāhaṃ śīghravegasya śīghragasya mahātmanaḥR_4,066.007.1
mārutasyaurasaḥ putraḥ plavane nāsti me samaḥR_4,066.007.2
utsaheyaṃ hi vistīrṇam ālikhantam ivāmbaramR_4,066.008.1
meruṃ girim asaṃgena parigantuṃ sahasraśaḥR_4,066.008.2
bāhuvegapraṇunnena sāgareṇāham utsaheR_4,066.009.1
samāplāvayituṃ lokaṃ saparvatanadīhradamR_4,066.009.2
mamorujaṅghāvegena bhaviṣyati samutthitaḥR_4,066.010.1
saṃmūrchitamahāgrāhaḥ samudro varuṇālayaḥR_4,066.010.2
pannagāśanam ākāśe patantaṃ pakṣisevitamR_4,066.011.1
vainateyam ahaṃ śaktaḥ parigantuṃ sahasraśaḥR_4,066.011.2
udayāt prasthitaṃ vāpi jvalantaṃ raśmimālinamR_4,066.012.1
anastamitam ādityam abhigantuṃ samutsaheR_4,066.012.2
tato bhūmim asaṃspṛśya punar āgantum utsaheR_4,066.013.1
pravegenaiva mahatā bhīmena plavagarṣabhāḥR_4,066.013.2
utsaheyam atikrāntuṃ sarvān ākāśagocarānR_4,066.014.1
sāgaraṃ kṣobhayiṣyāmi dārayiṣyāmi medinīmR_4,066.014.2
parvatān kampayiṣyāmi plavamānaḥ plavaṃgamāḥR_4,066.015.1
hariṣye coruvegena plavamāno mahārṇavamR_4,066.015.2
anuyāsyati mām adya plavamānaṃ vihāyasāR_4,066.016.1
bhaviṣyati hi me panthāḥ svāteḥ panthā ivāmbareR_4,066.016.2
carantaṃ ghoram ākāśam utpatiṣyantam eva caR_4,066.017.1
drakṣyanti nipatantaṃ ca sarvabhūtāni vānarāḥR_4,066.017.2
mahāmerupratīkāśaṃ māṃ drakṣyadhvaṃ plavaṃgamāḥR_4,066.018.1
divam āvṛtya gacchantaṃ grasamānam ivāmbaramR_4,066.018.2
vidhamiṣyāmi jīmūtān kampayiṣyāmi parvatānR_4,066.019.1
sāgaraṃ kṣobhayiṣyāmi plavamānaḥ samāhitaḥR_4,066.019.2
ṛte suparṇarājānaṃ mārutaṃ vā mahābalamR_4,066.020.1
na hi bhūtaṃ prapaśyāmi yo māṃ plutam anuvrajetR_4,066.020.2
nimeṣāntaramātreṇa nirālambhanam ambaramR_4,066.021.1
sahasā nipatiṣyāmi ghanād vidyud ivotthitāR_4,066.021.2
bhaviṣyati hi me rūpaṃ plavamānasya sāgaramR_4,066.022.1
viṣṇoḥ prakramamāṇasya tadā trīn vikramān ivaR_4,066.022.2
buddhyā cāhaṃ prapaśyāmi manaś ceṣṭā ca me tathāR_4,066.023.1
ahaṃ drakṣyāmi vaidehīṃ pramodadhvaṃ plavaṃgamāḥR_4,066.023.2
mārutasya samo vege garuḍasya samo javeR_4,066.024.1
ayutaṃ yojanānāṃ tu gamiṣyāmīti me matiḥR_4,066.024.2
vikramya sahasā hastād amṛtaṃ tad ihānayeR_4,066.025.1
laṅkāṃ vāpi samutkṣipya gaccheyam iti me matiḥR_4,066.025.2
tam evaṃ vānaraśreṣṭhaṃ garjantam amitaujasaṃR_4,066.026.1
uvāca parisaṃhṛṣṭo jāmbavān harisattamaḥR_4,066.026.2
vīra kesariṇaḥ putra vegavan mārutātmajaR_4,066.027.1
jñātīnāṃ vipulaṃ śokas tvayā tāta praṇāśitaḥR_4,066.027.2
tava kalyāṇarucayaḥ kapimukhyāḥ samāgatāḥR_4,066.028.1
maṅgalaṃ kāryasiddhyarthaṃ kariṣyanti samāhitāḥR_4,066.028.2
ṛṣīṇāṃ ca prasādena kapivṛddhamatena caR_4,066.029.1
gurūṇāṃ ca prasādena plavasva tvaṃ mahārṇavamR_4,066.029.2
sthāsyāmaś caikapādena yāvadāgamanaṃ tavaR_4,066.030.1
tvadgatāni ca sarveṣāṃ jīvitāni vanaukasāmR_4,066.030.2
tatas tu hariśārdūlas tān uvāca vanaukasaḥR_4,066.031.1
neyaṃ mama mahī vegaṃ plavane dhārayiṣyatiR_4,066.031.2
etāni hi nagasyāsya śilāsaṃkaṭaśālinaḥR_4,066.032.1
śikharāṇi mahendrasya sthirāṇi ca mahānti caR_4,066.032.2
etāni mama niṣpeṣaṃ pādayoḥ patatāṃ varāḥR_4,066.033.1
plavato dhārayiṣyanti yojanānām itaḥ śatamR_4,066.033.2
tatas tu mārutaprakhyaḥ sa harir mārutātmajaḥR_4,066.034.1
āruroha nagaśreṣṭhaṃ mahendram arimardanaḥR_4,066.034.2
vṛtaṃ nānāvidhair vṛkṣair mṛgasevitaśādvalamR_4,066.035.1
latākusumasaṃbādhaṃ nityapuṣpaphaladrumamR_4,066.035.2
siṃhaśārdūlacaritaṃ mattamātaṅgasevitamR_4,066.036.1
mattadvijagaṇodghuṣṭaṃ salilotpīḍasaṃkulamR_4,066.036.2
mahadbhir ucchritaṃ śṛṅgair mahendraṃ sa mahābalaḥR_4,066.037.1
vicacāra hariśreṣṭho mahendrasamavikramaḥR_4,066.037.2
pādābhyāṃ pīḍitas tena mahāśailo mahātmanāR_4,066.038.1
rarāsa siṃhābhihato mahān matta iva dvipaḥR_4,066.038.2
mumoca salilotpīḍān viprakīrṇaśiloccayaḥR_4,066.039.1
vitrastamṛgamātaṅgaḥ prakampitamahādrumaḥR_4,066.039.2
nānāgandharvamithunaiḥ pānasaṃsargakarkaśaiḥR_4,066.040.1
utpatadbhir vihaṃgaiś ca vidyādharagaṇair apiR_4,066.040.2
tyajyamānamahāsānuḥ saṃnilīnamahoragaḥR_4,066.041.1
śailaśṛṅgaśilodghātas tadābhūt sa mahāgiriḥR_4,066.041.2
niḥśvasadbhis tadā tais tu bhujagair ardhaniḥsṛtaiḥR_4,066.042.1
sapatāka ivābhāti sa tadā dharaṇīdharaḥR_4,066.042.2
ṛṣibhis trāsa saṃbhrāntais tyajyamānaḥ śiloccayaḥR_4,066.043.1
sīdan mahati kāntāre sārthahīna ivādhvagaḥR_4,066.043.2
sa vegavān vegasamāhitātmā haripravīraḥ paravīrahantāR_4,066.044.1
manaḥ samādhāya mahānubhāvo jagāma laṅkāṃ manasā manasvīR_4,066.044.2
tato rāvaṇanītāyāḥ sītāyāḥ śatrukarśanaḥR_5,001.001.1
iyeṣa padam anveṣṭuṃ cāraṇācarite pathiR_5,001.001.2
atha vaidūryavarṇeṣu śādvaleṣu mahābalaḥR_5,001.002.1
dhīraḥ salilakalpeṣu vicacāra yathāsukhamR_5,001.002.2
dvijān vitrāsayan dhīmān urasā pādapān haranR_5,001.003.1
mṛgāṃś ca subahūn nighnan pravṛddha iva kesarīR_5,001.003.2
nīlalohitamāñjiṣṭhapadmavarṇaiḥ sitāsitaiḥR_5,001.004.1
svabhāvavihitaiś citrair dhātubhiḥ samalaṃkṛtamR_5,001.004.2
kāmarūpibhir āviṣṭam abhīkṣṇaṃ saparicchadaiḥR_5,001.005.1
yakṣakiṃnaragandharvair devakalpaiś ca pannagaiḥR_5,001.005.2
sa tasya girivaryasya tale nāgavarāyuteR_5,001.006.1
tiṣṭhan kapivaras tatra hrade nāga ivābabhauR_5,001.006.2
sa sūryāya mahendrāya pavanāya svayambhuveR_5,001.007.1
bhūtebhyaś cāñjaliṃ kṛtvā cakāra gamane matimR_5,001.007.2
añjaliṃ prāṅmukhaḥ kurvan pavanāyātmayonayeR_5,001.008.1
tato hi vavṛdhe gantuṃ dakṣiṇo dakṣiṇāṃ diśamR_5,001.008.2
plavaṃgapravarair dṛṣṭaḥ plavane kṛtaniścayaḥR_5,001.009.1
vavṛdhe rāmavṛddhyarthaṃ samudra iva parvasuR_5,001.009.2
niṣpramāṇa śarīraḥ saṃl lilaṅghayiṣur arṇavamR_5,001.010.1
bāhubhyāṃ pīḍayām āsa caraṇābhyāṃ ca parvatamR_5,001.010.2
sa cacālācalāś cāru muhūrtaṃ kapipīḍitaḥR_5,001.011.1
tarūṇāṃ puṣpitāgrāṇāṃ sarvaṃ puṣpam aśātayatR_5,001.011.2
tena pādapamuktena puṣpaugheṇa sugandhināR_5,001.012.1
sarvataḥ saṃvṛtaḥ śailo babhau puṣpamayo yathāR_5,001.012.2
tena cottamavīryeṇa pīḍyamānaḥ sa parvataḥR_5,001.013.1
salilaṃ saṃprasusrāva madaṃ matta iva dvipaḥR_5,001.013.2
rītir nirvartayām āsa kāñcanāñjanarājatīḥR_5,001.014.1
mumoca ca śilāḥ śailo viśālāḥ samanaḥśilāḥR_5,001.014.2
giriṇā pīḍyamānena pīḍyamānāni sarvaśaḥR_5,001.015.1
guhāviṣṭāni bhūtāni vinedur vikṛtaiḥ svaraiḥR_5,001.015.2
sa mahāsattvasaṃnādaḥ śailapīḍānimittajaḥR_5,001.016.1
pṛthivīṃ pūrayām āsa diśaś copavanāni caR_5,001.016.2
śirobhiḥ pṛthubhiḥ sarpā vyaktasvastikalakṣaṇaiḥR_5,001.017.1
vamantaḥ pāvakaṃ ghoraṃ dadaṃśur daśanaiḥ śilāḥR_5,001.017.2
tās tadā saviṣair daṣṭāḥ kupitais tair mahāśilāḥR_5,001.018.1
jajvaluḥ pāvakoddīptā vibhiduś ca sahasradhāR_5,001.018.2
yāni cauṣadhajālāni tasmiñ jātāni parvateR_5,001.019.1
viṣaghnāny api nāgānāṃ na śekuḥ śamituṃ viṣamR_5,001.019.2
bhidyate 'yaṃ girir bhūtair iti matvā tapasvinaḥR_5,001.020.1
trastā vidyādharās tasmād utpetuḥ strīgaṇaiḥ sahaR_5,001.020.2
pānabhūmigataṃ hitvā haimam āsanabhājanamR_5,001.021.1
pātrāṇi ca mahārhāṇi karakāṃś ca hiraṇmayānR_5,001.021.2
lehyān uccāvacān bhakṣyān māṃsāni vividhāni caR_5,001.022.1
ārṣabhāṇi ca carmāṇi khaḍgāṃś ca kanakatsarūnR_5,001.022.2
kṛtakaṇṭhaguṇāḥ kṣībā raktamālyānulepanāḥR_5,001.023.1
raktākṣāḥ puṣkarākṣāś ca gaganaṃ pratipedireR_5,001.023.2
hāranūpurakeyūra pārihārya dharāḥ striyaḥR_5,001.024.1
vismitāḥ sasmitās tasthur ākāśe ramaṇaiḥ sahaR_5,001.024.2
darśayanto mahāvidyāṃ vidyādharamaharṣayaḥR_5,001.025.1
sahitās tasthur ākāśe vīkṣāṃ cakruś ca parvatamR_5,001.025.2
śuśruvuś ca tadā śabdam ṛṣīṇāṃ bhāvitātmanāmR_5,001.026.1
cāraṇānāṃ ca siddhānāṃ sthitānāṃ vimale 'mbareR_5,001.026.2
eṣa parvatasaṃkāśo hanūmān mārutātmajaḥR_5,001.027.1
titīrṣati mahāvegaṃ samudraṃ makarālayamR_5,001.027.2
rāmārthaṃ vānarārthaṃ ca cikīrṣan karma duṣkaramR_5,001.028.1
samudrasya paraṃ pāraṃ duṣprāpaṃ prāptum icchatiR_5,001.028.2
dudhuve ca sa romāṇi cakampe cācalopamaḥR_5,001.029.1
nanāda ca mahānādaṃ sumahān iva toyadaḥR_5,001.029.2
ānupūrvyāc ca vṛttaṃ ca lāṅgūlaṃ romabhiś citamR_5,001.030.1
utpatiṣyan vicikṣepa pakṣirāja ivoragamR_5,001.030.2
tasya lāṅgūlam āviddham ativegasya pṛṣṭhataḥR_5,001.031.1
dadṛśe garuḍeneva hriyamāṇo mahoragaḥR_5,001.031.2
bāhū saṃstambhayām āsa mahāparighasaṃnibhauR_5,001.032.1
sasāda ca kapiḥ kaṭyāṃ caraṇau saṃcukopa caR_5,001.032.2
saṃhṛtya ca bhujau śrīmāṃs tathaiva ca śirodharāmR_5,001.033.1
tejaḥ sattvaṃ tathā vīryam āviveśa sa vīryavānR_5,001.033.2
mārgam ālokayan dūrād ūrdhvapraṇihitekṣaṇaḥR_5,001.034.1
rurodha hṛdaye prāṇān ākāśam avalokayanR_5,001.034.2
nikuñcya karṇau hanumān utpatiṣyan mahābalaḥR_5,001.035.1
vānarān vānaraśreṣṭha idaṃ vacanam abravītR_5,001.035.2
yathā rāghavanirmuktaḥ śaraḥ śvasanavikramaḥR_5,001.036.1
gacchet tadvad gamiṣyāmi laṅkāṃ rāvaṇapālitāmR_5,001.036.2
na hi drakṣyāmi yadi tāṃ laṅkāyāṃ janakātmajāmR_5,001.037.1
anenaiva hi vegena gamiṣyāmi surālayamR_5,001.037.2
yadi vā tridive sītāṃ na drakṣyāmi kṛtaśramaḥR_5,001.038.1
baddhvā rākṣasarājānam ānayiṣyāmi rāvaṇamR_5,001.038.2
sarvathā kṛtakāryo 'ham eṣyāmi saha sītayāR_5,001.039.1
ānayiṣyāmi vā laṅkāṃ samutpāṭya sarāvaṇāmR_5,001.039.2
evam uktvā tu hanumān vānarān vānarottamaḥR_5,001.040.1
utpapātātha vegena vegavān avicārayanR_5,001.040.2
samutpatati tasmiṃs tu vegāt te nagarohiṇaḥR_5,001.041.1
saṃhṛtya viṭapān sarvān samutpetuḥ samantataḥR_5,001.041.2
sa mattakoyaṣṭibhakān pādapān puṣpaśālinaḥR_5,001.042.1
udvahann ūruvegena jagāma vimale 'mbareR_5,001.042.2
ūruvegoddhatā vṛkṣā muhūrtaṃ kapim anvayuḥR_5,001.043.1
prasthitaṃ dīrgham adhvānaṃ svabandhum iva bāndhavāḥR_5,001.043.2
tam ūruvegonmathitāḥ sālāś cānye nagottamāḥR_5,001.044.1
anujagmur hanūmantaṃ sainyā iva mahīpatimR_5,001.044.2
supuṣpitāgrair bahubhiḥ pādapair anvitaḥ kapiḥR_5,001.045.1
hanumān parvatākāro babhūvādbhutadarśanaḥR_5,001.045.2
sāravanto 'tha ye vṛkṣā nyamajjaṃl lavaṇāmbhasiR_5,001.046.1
bhayād iva mahendrasya parvatā varuṇālayeR_5,001.046.2
sa nānākusumaiḥ kīrṇaḥ kapiḥ sāṅkurakorakaiḥR_5,001.047.1
śuśubhe meghasaṃkāśaḥ khadyotair iva parvataḥR_5,001.047.2
vimuktās tasya vegena muktvā puṣpāṇi te drumāḥR_5,001.048.1
avaśīryanta salile nivṛttāḥ suhṛdo yathāR_5,001.048.2
laghutvenopapannaṃ tad vicitraṃ sāgare 'patatR_5,001.049.1
drumāṇāṃ vividhaṃ puṣpaṃ kapivāyusamīritamR_5,001.049.2
puṣpaugheṇānubaddhena nānāvarṇena vānaraḥR_5,001.050.1
babhau megha ivodyan vai vidyudgaṇavibhūṣitaḥR_5,001.050.2
tasya vegasamudbhūtaiḥ puṣpais toyam adṛśyataR_5,001.051.1
tārābhir abhirāmābhir uditābhir ivāmbaramR_5,001.051.2
tasyāmbaragatau bāhū dadṛśāte prasāritauR_5,001.052.1
parvatāgrād viniṣkrāntau pañcāsyāv iva pannagauR_5,001.052.2
pibann iva babhau cāpi sormijālaṃ mahārṇavamR_5,001.053.1
pipāsur iva cākāśaṃ dadṛśe sa mahākapiḥR_5,001.053.2
tasya vidyutprabhākāre vāyumārgānusāriṇaḥR_5,001.054.1
nayane viprakāśete parvatasthāv ivānalauR_5,001.054.2
piṅge piṅgākṣamukhyasya bṛhatī parimaṇḍaleR_5,001.055.1
cakṣuṣī saṃprakaśete candrasūryāv iva sthitauR_5,001.055.2
mukhaṃ nāsikayā tasya tāmrayā tāmram ābabhauR_5,001.056.1
saṃdhyayā samabhispṛṣṭaṃ yathā sūryasya maṇḍalamR_5,001.056.2
lāṅgalaṃ ca samāviddhaṃ plavamānasya śobhateR_5,001.057.1
ambare vāyuputrasya śakradhvaja ivocchritaḥR_5,001.057.2
lāṅgūlacakreṇa mahāñ śukladaṃṣṭro 'nilātmajaḥR_5,001.058.1
vyarocata mahāprājñaḥ pariveṣīva bhāskaraḥR_5,001.058.2
sphigdeśenābhitāmreṇa rarāja sa mahākapiḥR_5,001.059.1
mahatā dāriteneva girir gairikadhātunāR_5,001.059.2
tasya vānarasiṃhasya plavamānasya sāgaramR_5,001.060.1
kakṣāntaragato vāyur jīmūta iva garjatiR_5,001.060.2
khe yathā nipataty ulkā uttarāntād viniḥsṛtāR_5,001.061.1
dṛśyate sānubandhā ca tathā sa kapikuñjaraḥR_5,001.061.2
patatpataṃgasaṃkāśo vyāyataḥ śuśubhe kapiḥR_5,001.062.1
pravṛddha iva mātaṃgaḥ kakṣyayā badhyamānayāR_5,001.062.2
upariṣṭāc charīreṇa chāyayā cāvagāḍhayāR_5,001.063.1
sāgare mārutāviṣṭā naur ivāsīt tadā kapiḥR_5,001.063.2
yaṃ yaṃ deśaṃ samudrasya jagāma sa mahākapiḥR_5,001.064.1
sa sa tasyāṅgavegena sonmāda iva lakṣyateR_5,001.064.2
sāgarasyormijālānām urasā śailavarṣmaṇāmR_5,001.065.1
abhighnaṃs tu mahāvegaḥ pupluve sa mahākapiḥR_5,001.065.2
kapivātaś ca balavān meghavātaś ca niḥsṛtaḥR_5,001.066.1
sāgaraṃ bhīmanirghoṣaṃ kampayām āsatur bhṛśamR_5,001.066.2
vikarṣann ūrmijālāni bṛhanti lavaṇāmbhasiR_5,001.067.1
atyakrāman mahāvegas taraṅgān gaṇayann ivaR_5,001.067.2
plavamānaṃ samīkṣyātha bhujaṅgāḥ sāgarālayāḥR_5,001.068.1
vyomni taṃ kapiśārdūlaṃ suparṇam iti menireR_5,001.068.2
daśayojanavistīrṇā triṃśadyojanam āyatāR_5,001.069.1
chāyā vānarasiṃhasya jale cārutarābhavatR_5,001.069.2
śvetābhraghanarājīva vāyuputrānugāminīR_5,001.070.1
tasya sā śuśubhe chāyā vitatā lavaṇāmbhasiR_5,001.070.2
plavamānaṃ tu taṃ dṛṣṭvā plavagaṃ tvaritaṃ tadāR_5,001.071.1
vavṛṣuḥ puṣpavarṣāṇi devagandharvadānavāḥR_5,001.071.2
tatāpa na hi taṃ sūryaḥ plavantaṃ vānareśvaramR_5,001.072.1
siṣeve ca tadā vāyū rāmakāryārthasiddhayeR_5,001.072.2
ṛṣayas tuṣṭuvuś cainaṃ plavamānaṃ vihāyasāR_5,001.073.1
jaguś ca devagandharvāḥ praśaṃsanto mahaujasaṃR_5,001.073.2
nāgāś ca tuṣṭuvur yakṣā rakṣāṃsi vibudhāḥ khagāḥR_5,001.074.1
prekṣyākāśe kapivaraṃ sahasā vigataklamamR_5,001.074.2
tasmin plavagaśārdūle plavamāne hanūmatiR_5,001.075.1
ikṣvākukulamānārthī cintayām āsa sāgaraḥR_5,001.075.2
sāhāyyaṃ vānarendrasya yadi nāhaṃ hanūmataḥR_5,001.076.1
kariṣyāmi bhaviṣyāmi sarvavācyo vivakṣatāmR_5,001.076.2
aham ikṣvākunāthena sagareṇa vivardhitaḥR_5,001.077.1
ikṣvākusacivaś cāyaṃ nāvasīditum arhatiR_5,001.077.2
tathā mayā vidhātavyaṃ viśrameta yathā kapiḥR_5,001.078.1
śeṣaṃ ca mayi viśrāntaḥ sukhenātipatiṣyatiR_5,001.078.2
iti kṛtvā matiṃ sādhvīṃ samudraś channam ambhasiR_5,001.079.1
hiraṇyanābhaṃ mainākam uvāca girisattamamR_5,001.079.2
tvam ihāsurasaṃghānāṃ pātālatalavāsināmR_5,001.080.1
devarājñā giriśreṣṭha parighaḥ saṃniveśitaḥR_5,001.080.2
tvam eṣāṃ jñātavīryāṇāṃ punar evotpatiṣyatāmR_5,001.081.1
pātālasyāprameyasya dvāram āvṛtya tiṣṭhasiR_5,001.081.2
tiryag ūrdhvam adhaś caiva śaktis te śailavardhitumR_5,001.082.1
tasmāt saṃcodayāmi tvām uttiṣṭha nagasattamaR_5,001.082.2
sa eṣa kapiśārdūlas tvām uparyeti vīryavānR_5,001.083.1
hanūmān rāmakāryārthaṃ bhīmakarmā kham āplutaḥR_5,001.083.2
tasya sāhyaṃ mayā kāryam ikṣvākukulavartinaḥR_5,001.084.1
mama ikṣvākavaḥ pūjyāḥ paraṃ pūjyatamās tavaR_5,001.084.2
kuru sācivyam asmākaṃ na naḥ kāryam atikrametR_5,001.085.1
kartavyam akṛtaṃ kāryaṃ satāṃ manyum udīrayetR_5,001.085.2
salilād ūrdhvam uttiṣṭha tiṣṭhatv eṣa kapis tvayiR_5,001.086.1
asmākam atithiś caiva pūjyaś ca plavatāṃ varaḥR_5,001.086.2
cāmīkaramahānābha devagandharvasevitaR_5,001.087.1
hanūmāṃs tvayi viśrāntas tataḥ śeṣaṃ gamiṣyatiR_5,001.087.2
kākutsthasyānṛśaṃsyaṃ ca maithilyāś ca vivāsanamR_5,001.088.1
śramaṃ ca plavagendrasya samīkṣyotthātum arhasiR_5,001.088.2
hiraṇyanābho maināko niśamya lavaṇāmbhasaḥR_5,001.089.1
utpapāta jalāt tūrṇaṃ mahādrumalatāyutaḥR_5,001.089.2
sa sāgarajalaṃ bhittvā babhūvātyutthitas tadāR_5,001.090.1
yathā jaladharaṃ bhittvā dīptaraśmir divākaraḥR_5,001.090.2
śātakumbhamayaiḥ śṛṅgaiḥ sakiṃnaramahoragaiḥR_5,001.091.1
ādityodayasaṃkāśair ālikhadbhir ivāmbaramR_5,001.091.2
tasya jāmbūnadaiḥ śṛṅgaiḥ parvatasya samutthitaiḥR_5,001.092.1
ākāśaṃ śastrasaṃkāśam abhavat kāñcanaprabhamR_5,001.092.2
jātarūpamayaiḥ śṛṅgair bhrājamānaiḥ svayaṃ prabhaiḥR_5,001.093.1
ādityaśatasaṃkāśaḥ so 'bhavad girisattamaḥR_5,001.093.2
tam utthitam asaṃgena hanūmān agrataḥ sthitamR_5,001.094.1
madhye lavaṇatoyasya vighno 'yam iti niścitaḥR_5,001.094.2
sa tam ucchritam atyarthaṃ mahāvego mahākapiḥR_5,001.095.1
urasā pātayām āsa jīmūtam iva mārutaḥR_5,001.095.2
sa tadā pātitas tena kapinā parvatottamaḥR_5,001.096.1
buddhvā tasya kaper vegaṃ jaharṣa ca nananda caR_5,001.096.2
prīto hṛṣṭamanā vākyam abravīt parvataḥ kapimR_5,001.097.1
mānuṣaṃ dharayan rūpam ātmanaḥ śikhare sthitaḥR_5,001.097.2
duṣkaraṃ kṛtavān karma tvam idaṃ vānarottamaR_5,001.098.1
nipatya mama śṛṅgeṣu viśramasva yathāsukhamR_5,001.098.2
rāghāvasya kule jātair udadhiḥ parivardhitaḥR_5,001.099.1
sa tvāṃ rāmahite yuktaṃ pratyarcayati sāgaraḥR_5,001.099.2
kṛte ca pratikartavyam eṣa dharmaḥ sanātanaḥR_5,001.100.1
so 'yaṃ tat pratikārārthī tvattaḥ saṃmānam arhatiR_5,001.100.2
yojanānāṃ śataṃ cāpi kapir eṣa samāplutaḥR_5,001.101.1
tava sānuṣu viśrāntaḥ śeṣaṃ prakramatām itiR_5,001.101.2
tad idaṃ gandhavat svādu kandamūlaphalaṃ bahuR_5,001.102.1
tad āsvādya hariśreṣṭha viśrānto 'nugamiṣyasiR_5,001.102.2
asmākam api saṃbandhaḥ kapimukhyas tvayāsti vaiR_5,001.103.1
prakhyātas triṣu lokeṣu mahāguṇaparigrahaḥR_5,001.103.2
vegavantaḥ plavanto ye plavagā mārutātmajaR_5,001.104.1
teṣāṃ mukhyatamaṃ manye tvām ahaṃ kapikuñjaraR_5,001.104.2
atithiḥ kila pūjārhaḥ prākṛto 'pi vijānatāR_5,001.105.1
dharmaṃ jijñāsamānena kiṃ punar yādṛśo bhavānR_5,001.105.2
tvaṃ hi devavariṣṭhasya mārutasya mahātmanaḥR_5,001.106.1
putras tasyaiva vegena sadṛśaḥ kapikuñjaraR_5,001.106.2
pūjite tvayi dharmajña pūjāṃ prāpnoti mārutaḥR_5,001.107.1
tasmāt tvaṃ pūjanīyo me śṛṇu cāpy atra kāraṇamR_5,001.107.2
pūrvaṃ kṛtayuge tāta parvatāḥ pakṣiṇo 'bhavanR_5,001.108.1
te 'pi jagmur diśaḥ sarvā garuḍānilaveginaḥR_5,001.108.2
tatas teṣu prayāteṣu devasaṃghāḥ saharṣibhiḥR_5,001.109.1
bhūtāni ca bhayaṃ jagmus teṣāṃ patanaśaṅkayāR_5,001.109.2
tataḥ kruddhaḥ sahasrākṣaḥ parvatānāṃ śatakratuḥR_5,001.110.1
pakṣāṃś ciccheda vajreṇa tatra tatra sahasraśaḥR_5,001.110.2
sa mām upagataḥ kruddho vajram udyamya devarāṭR_5,001.111.1
tato 'haṃ sahasā kṣiptaḥ śvasanena mahātmanāR_5,001.111.2
asmiṃl lavaṇatoye ca prakṣiptaḥ plavagottamaR_5,001.112.1
guptapakṣaḥ samagraś ca tava pitrābhirakṣitaḥR_5,001.112.2
tato 'haṃ mānayāmi tvāṃ mānyo hi mama mārutaḥR_5,001.113.1
tvayā me hy eṣa saṃbandhaḥ kapimukhya mahāguṇaḥR_5,001.113.2
asminn evaṃgate kārye sāgarasya mamaiva caR_5,001.114.1
prītiṃ prītamanā kartuṃ tvam arhasi mahākapeR_5,001.114.2
śramaṃ mokṣaya pūjāṃ ca gṛhāṇa kapisattamaR_5,001.115.1
prītiṃ ca bahumanyasva prīto 'smi tava darśanātR_5,001.115.2
evam uktaḥ kapiśreṣṭhas taṃ nagottamam abravītR_5,001.116.1
prīto 'smi kṛtam ātithyaṃ manyur eṣo 'panīyatāmR_5,001.116.2
tvarate kāryakālo me ahaś cāpy ativartateR_5,001.117.1
pratijñā ca mayā dattā na sthātavyam ihāntarāR_5,001.117.2
ity uktvā pāṇinā śailam ālabhya haripuṃgavaḥR_5,001.118.1
jagāmākāśam āviśya vīryavān prahasann ivaR_5,001.118.2
sa parvatasamudrābhyāṃ bahumānād avekṣitaḥR_5,001.119.1
pūjitaś copapannābhir āśīrbhir anilātmajaḥR_5,001.119.2
athordhvaṃ dūram utpatya hitvā śailamahārṇavauR_5,001.120.1
pituḥ panthānam āsthāya jagāma vimale 'mbareR_5,001.120.2
bhūyaś cordhvagatiṃ prāpya giriṃ tam avalokayanR_5,001.121.1
vāyusūnur nirālambe jagāma vimale 'mbareR_5,001.121.2
tad dvitīyaṃ hanumato dṛṣṭvā karma suduṣkaramR_5,001.122.1
praśaśaṃsuḥ surāḥ sarve siddhāś ca paramarṣayaḥR_5,001.122.2
devatāś cābhavan hṛṣṭās tatrasthās tasya karmaṇāR_5,001.123.1
kāñcanasya sunābhasya sahasrākṣaś ca vāsavaḥR_5,001.123.2
uvāca vacanaṃ dhīmān paritoṣāt sagadgadamR_5,001.124.1
sunābhaṃ parvataśreṣṭhaṃ svayam eva śacīpatiḥR_5,001.124.2
hiraṇyanābhaśailendraparituṣṭo 'smi te bhṛśamR_5,001.125.1
abhayaṃ te prayacchāmi tiṣṭha saumya yathāsukhamR_5,001.125.2
sāhyaṃ kṛtaṃ te sumahad vikrāntasya hanūmataḥR_5,001.126.1
kramato yojanaśataṃ nirbhayasya bhaye satiR_5,001.126.2
rāmasyaiṣa hi dautyena yāti dāśarather hariḥR_5,001.127.1
satkriyāṃ kurvatā śakyā toṣito 'smi dṛḍhaṃ tvayāR_5,001.127.2
tataḥ praharṣam alabhad vipulaṃ parvatottamaḥR_5,001.128.1
devatānāṃ patiṃ dṛṣṭvā parituṣṭaṃ śatakratumR_5,001.128.2
sa vai dattavaraḥ śailo babhūvāvasthitas tadāR_5,001.129.1
hanūmāṃś ca muhūrtena vyaticakrāma sāgaramR_5,001.129.2
tato devāḥ sagandharvāḥ siddhāś ca paramarṣayaḥR_5,001.130.1
abruvan sūryasaṃkāśāṃ surasāṃ nāgamātaramR_5,001.130.2
ayaṃ vātātmajaḥ śrīmān plavate sāgaropariR_5,001.131.1
hanūmān nāma tasya tvaṃ muhūrtaṃ vighnam ācaraR_5,001.131.2
rākṣasaṃ rūpam āsthāya sughoraṃ parvatopamamR_5,001.132.1
daṃṣṭrākarālaṃ piṅgākṣaṃ vaktraṃ kṛtvā nabhaḥspṛśamR_5,001.132.2
balam icchāmahe jñātuṃ bhūyaś cāsya parākramamR_5,001.133.1
tvāṃ vijeṣyaty upāyena viṣadaṃ vā gamiṣyatiR_5,001.133.2
evam uktā tu sā devī daivatair abhisatkṛtāR_5,001.134.1
samudramadhye surasā bibhratī rākṣasaṃ vapuḥR_5,001.134.2
vikṛtaṃ ca virūpaṃ ca sarvasya ca bhayāvahamR_5,001.135.1
plavamānaṃ hanūmantam āvṛtyedam uvāca haR_5,001.135.2
mama bhakṣaḥ pradiṣṭas tvam īśvarair vānararṣabhaR_5,001.136.1
ahaṃ tvāṃ bhakṣayiṣyāmi praviśedaṃ mamānanamR_5,001.136.2
evam uktaḥ surasayā prāñjalir vānararṣabhaḥR_5,001.137.1
prahṛṣṭavadanaḥ śrīmān idaṃ vacanam abravītR_5,001.137.2
rāmo dāśarathir nāma praviṣṭo daṇḍakāvanamR_5,001.138.1
lakṣmaṇena saha bhrātrā vaidehyā cāpi bhāryayāR_5,001.138.2
asya kāryaviṣaktasya baddhavairasya rākṣasaiḥR_5,001.139.1
tasya sītā hṛtā bhāryā rāvaṇena yaśasvinīR_5,001.139.2
tasyāḥ sakāśaṃ dūto 'haṃ gamiṣye rāmaśāsanātR_5,001.140.1
kartum arhasi rāmasya sāhyaṃ viṣayavāsiniR_5,001.140.2
atha vā maithilīṃ dṛṣṭvā rāmaṃ cākliṣṭakāriṇamR_5,001.141.1
āgamiṣyāmi te vaktraṃ satyaṃ pratiśṛṇomi teR_5,001.141.2
evam uktā hanumatā surasā kāmarūpiṇīR_5,001.142.1
abravīn nātivarten māṃ kaś cid eṣa varo mamaR_5,001.142.2
evam uktaḥ surasayā kruddho vānarapuṃgavaḥR_5,001.143.1
abravīt kuru vai vaktraṃ yena māṃ viṣahiṣyaseR_5,001.143.2
ity uktvā surasāṃ kruddho daśayojanam āyataḥR_5,001.144.1
daśayojanavistāro babhūva hanumāṃs tadāR_5,001.144.2
taṃ dṛṣṭvā meghasaṃkāśaṃ daśayojanam āyatamR_5,001.145.1
cakāra surasāpy āsyaṃ viṃśadyojanam āyatamR_5,001.145.2
hanumāṃs tu tataḥ kruddhas triṃśadyojanam āyataḥR_5,001.146.1
cakāra surasā vaktraṃ catvāriṃśat tathocchritamR_5,001.146.2
babhūva hanumān vīraḥ pañcāśadyojanocchritaḥR_5,001.147.1
cakāra surasā vaktraṃ ṣaṣṭiyojanam āyatamR_5,001.147.2
tathaiva hanumān vīraḥ saptatiṃ yojanocchritaḥR_5,001.148.1
cakāra surasā vaktram aśītiṃ yojanāyatamR_5,001.148.2
hanūmān acala prakhyo navatiṃ yojanocchritaḥR_5,001.149.1
cakāra surasā vaktraṃ śatayojanam āyatamR_5,001.149.2
tad dṛṣṭvā vyāditaṃ tv āsyaṃ vāyuputraḥ sa buddhimānR_5,001.150.1
dīrghajihvaṃ surasayā sughoraṃ narakopamamR_5,001.150.2
sa saṃkṣipyātmanaḥ kāyaṃ jīmūta iva mārutiḥR_5,001.151.1
tasmin muhūrte hanumān babhūvāṅguṣṭhamātrakaḥR_5,001.151.2
so 'bhipatyāśu tad vaktraṃ niṣpatya ca mahājavaḥR_5,001.152.1
antarikṣe sthitaḥ śrīmān idaṃ vacanam abravītR_5,001.152.2
praviṣṭo 'smi hi te vaktraṃ dākṣāyaṇi namo 'stu teR_5,001.153.1
gamiṣye yatra vaidehī satyaṃ cāstu vacas tavaR_5,001.153.2
taṃ dṛṣṭvā vadanān muktaṃ candraṃ rāhumukhād ivaR_5,001.154.1
abravīt surasā devī svena rūpeṇa vānaramR_5,001.154.2
arthasiddhyai hariśreṣṭha gaccha saumya yathāsukhamR_5,001.155.1
samānaya ca vaidehīṃ rāghaveṇa mahātmanāR_5,001.155.2
tat tṛtīyaṃ hanumato dṛṣṭvā karma suduṣkaramR_5,001.156.1
sādhu sādhv iti bhūtāni praśaśaṃsus tadā harimR_5,001.156.2
sa sāgaram anādhṛṣyam abhyetya varuṇālayamR_5,001.157.1
jagāmākāśam āviśya vegena garuṇopamaḥR_5,001.157.2
sevite vāridhāribhiḥ patagaiś ca niṣeviteR_5,001.158.1
carite kaiśikācāryair airāvataniṣeviteR_5,001.158.2
siṃhakuñjaraśārdūlapatagoragavāhanaiḥR_5,001.159.1
vimānaiḥ saṃpatadbhiś ca vimalaiḥ samalaṃkṛteR_5,001.159.2
vajrāśanisamāghātaiḥ pāvakair upaśobhiteR_5,001.160.1
kṛtapuṇyair mahābhāgaiḥ svargajidbhir alaṃkṛteR_5,001.160.2
bahatā havyam atyantaṃ sevite citrabhānunāR_5,001.161.1
grahanakṣatracandrārkatārāgaṇavibhūṣiteR_5,001.161.2
maharṣigaṇagandharvanāgayakṣasamākuleR_5,001.162.1
vivikte vimale viśve viśvāvasuniṣeviteR_5,001.162.2
devarājagajākrānte candrasūryapathe śiveR_5,001.163.1
vitāne jīvalokasya vitato brahmanirmiteR_5,001.163.2
bahuśaḥ sevite vīrair vidyādharagaṇair varaiḥR_5,001.164.1
kapinā kṛṣyamāṇāni mahābhrāṇi cakāśireR_5,001.164.2
praviśann abhrajālāni niṣpataṃś ca punaḥ punaḥR_5,001.165.1
prāvṛṣīndur ivābhāti niṣpatan praviśaṃs tadāR_5,001.165.2
plavamānaṃ tu taṃ dṛṣṭvā siṃhikā nāma rākṣasīR_5,001.166.1
manasā cintayām āsa pravṛddhā kāmarūpiṇīR_5,001.166.2
adya dīrghasya kālasya bhaviṣyāmy aham āśitāR_5,001.167.1
idaṃ hi me mahat sattvaṃ cirasya vaśam āgatamR_5,001.167.2
iti saṃcintya manasā chāyām asya samakṣipatR_5,001.168.1
chāyāyāṃ saṃgṛhītāyāṃ cintayām āsa vānaraḥR_5,001.168.2
samākṣipto 'smi sahasā paṅgūkṛtaparākramaḥR_5,001.169.1
pratilomena vātena mahānaur iva sāgareR_5,001.169.2
tiryag ūrdhvam adhaś caiva vīkṣamāṇas tataḥ kapiḥR_5,001.170.1
dadarśa sa mahāsattvam utthitaṃ lavaṇāmbhasiR_5,001.170.2
kapirājñā yad ākhyātaṃ sattvam adbhutadarśanamR_5,001.171.1
chāyāgrāhi mahāvīryaṃ tad idaṃ nātra saṃśayaḥR_5,001.171.2
sa tāṃ buddhvārthatattvena siṃhikāṃ matimān kapiḥR_5,001.172.1
vyavardhata mahākāyaḥ prāvṛṣīva balāhakaḥR_5,001.172.2
tasya sā kāyam udvīkṣya vardhamānaṃ mahākapeḥR_5,001.173.1
vaktraṃ prasārayām āsa pātālāmbarasaṃnibhamR_5,001.173.2
sa dadarśa tatas tasyā vikṛtaṃ sumahan mukhamR_5,001.174.1
kāyamātraṃ ca medhāvī marmāṇi ca mahākapiḥR_5,001.174.2
sa tasyā vivṛte vaktre vajrasaṃhananaḥ kapiḥR_5,001.175.1
saṃkṣipya muhur ātmānaṃ niṣpapāta mahābalaḥR_5,001.175.2
āsye tasyā nimajjantaṃ dadṛśuḥ siddhacāraṇāḥR_5,001.176.1
grasyamānaṃ yathā candraṃ pūrṇaṃ parvaṇi rāhuṇāR_5,001.176.2
tatas tasya nakhais tīkṣṇair marmāṇy utkṛtya vānaraḥR_5,001.177.1
utpapātātha vegena manaḥsaṃpātavikramaḥR_5,001.177.2
tāṃ hatāṃ vānareṇāśu patitāṃ vīkṣya siṃhikāmR_5,001.178.1
bhūtāny ākāśacārīṇi tam ūcuḥ plavagarṣabhamR_5,001.178.2
bhīmam adya kṛtaṃ karma mahat sattvaṃ tvayā hatamR_5,001.179.1
sādhayārtham abhipretam ariṣṭaṃ plavatāṃ varaR_5,001.179.2
yasya tv etāni catvāri vānarendra yathā tavaR_5,001.180.1
dhṛtir dṛṣṭir matir dākṣyaṃ sa karmasu na sīdatiR_5,001.180.2
sa taiḥ saṃbhāvitaḥ pūjyaḥ pratipannaprayojanaḥR_5,001.181.1
jagāmākāśam āviśya pannagāśanavat kapiḥR_5,001.181.2
prāptabhūyiṣṭha pāras tu sarvataḥ pratilokayanR_5,001.182.1
yojanānāṃ śatasyānte vanarājiṃ dadarśa saḥR_5,001.182.2
dadarśa ca patann eva vividhadrumabhūṣitamR_5,001.183.1
dvīpaṃ śākhāmṛgaśreṣṭho malayopavanāni caR_5,001.183.2
sāgaraṃ sāgarānūpān sāgarānūpajān drumānR_5,001.184.1
sāgarasya ca patnīnāṃ mukhāny api vilokayanR_5,001.184.2
sa mahāmeghasaṃkāśaṃ samīkṣyātmānam ātmanāR_5,001.185.1
nirundhantam ivākāśaṃ cakāra matimān matimR_5,001.185.2
kāyavṛddhiṃ pravegaṃ ca mama dṛṣṭvaiva rākṣasāḥR_5,001.186.1
mayi kautūhalaṃ kuryur iti mene mahākapiḥR_5,001.186.2
tataḥ śarīraṃ saṃkṣipya tan mahīdharasaṃnibhamR_5,001.187.1
punaḥ prakṛtim āpede vītamoha ivātmavānR_5,001.187.2
sa cārunānāvidharūpadhārī paraṃ samāsādya samudratīramR_5,001.188.1
parair aśakyapratipannarūpaḥ samīkṣitātmā samavekṣitārthaḥR_5,001.188.2
tataḥ sa lambasya gireḥ samṛddhe vicitrakūṭe nipapāta kūṭeR_5,001.189.1
saketakoddālakanālikere mahādrikūṭapratimo mahātmāR_5,001.189.2
sa sāgaraṃ dānavapannagāyutaṃ balena vikramya mahormimālinamR_5,001.190.1
nipatya tīre ca mahodadhes tadā dadarśa laṅkām amarāvatīm ivaR_5,001.190.2
sa sāgaram anādhṛṣyam atikramya mahābalaḥR_5,002.001.1
trikūṭaśikhare laṅkāṃ sthitāṃ svastho dadarśa haR_5,002.001.2
tataḥ pādapamuktena puṣpavarṣeṇa vīryavānR_5,002.002.1
abhivṛṣṭaḥ sthitas tatra babhau puṣpamayo yathāR_5,002.002.2
yojanānāṃ śataṃ śrīmāṃs tīrtvāpy uttamavikramaḥR_5,002.003.1
aniśvasan kapis tatra na glānim adhigacchatiR_5,002.003.2
śatāny ahaṃ yojanānāṃ krameyaṃ subahūny apiR_5,002.004.1
kiṃ punaḥ sāgarasyāntaṃ saṃkhyātaṃ śatayojanamR_5,002.004.2
sa tu vīryavatāṃ śreṣṭhaḥ plavatām api cottamaḥR_5,002.005.1
jagāma vegavāṃl laṅkāṃ laṅghayitvā mahodadhimR_5,002.005.2
śādvalāni ca nīlāni gandhavanti vanāni caR_5,002.006.1
gaṇḍavanti ca madhyena jagāma nagavanti caR_5,002.006.2
śailāṃś ca tarusaṃchannān vanarājīś ca puṣpitāḥR_5,002.007.1
abhicakrāma tejasvī hanumān plavagarṣabhaḥR_5,002.007.2
sa tasminn acale tiṣṭhan vanāny upavanāni caR_5,002.008.1
sa nagāgre ca tāṃ laṅkāṃ dadarśa pavanātmajaḥR_5,002.008.2
saralān karṇikārāṃś ca kharjūrāṃś ca supuṣpitānR_5,002.009.1
priyālān muculindāṃś ca kuṭajān ketakān apiR_5,002.009.2
priyaṅgūn gandhapūrṇāṃś ca nīpān saptacchadāṃs tathāR_5,002.010.1
asanān kovidārāṃś ca karavīrāṃś ca puṣpitānR_5,002.010.2
puṣpabhāranibaddhāṃś ca tathā mukulitān apiR_5,002.011.1
pādapān vihagākīrṇān pavanādhūtamastakānR_5,002.011.2
haṃsakāraṇḍavākīrṇā vāpīḥ padmotpalāyutāḥR_5,002.012.1
ākrīḍān vividhān ramyān vividhāṃś ca jalāśayānR_5,002.012.2
saṃtatān vividhair vṛkṣaiḥ sarvartuphalapuṣpitaiḥR_5,002.013.1
udyānāni ca ramyāṇi dadarśa kapikuñjaraḥR_5,002.013.2
samāsādya ca lakṣmīvāṃl laṅkāṃ rāvaṇapālitāmR_5,002.014.1
parikhābhiḥ sapadmābhiḥ sotpalābhir alaṃkṛtāmR_5,002.014.2
sītāpaharaṇārthena rāvaṇena surakṣitāmR_5,002.015.1
samantād vicaradbhiś ca rākṣasair ugradhanvibhiḥR_5,002.015.2
kāñcanenāvṛtāṃ ramyāṃ prākāreṇa mahāpurīmR_5,002.016.1
aṭṭālakaśatākīrṇāṃ patākādhvajamālinīmR_5,002.016.2
toraṇaiḥ kāñcanair divyair latāpaṅktivicitritaiḥR_5,002.017.1
dadarśa hanumāṃl laṅkāṃ divi devapurīm ivaR_5,002.017.2
girimūrdhni sthitāṃ laṅkāṃ pāṇḍurair bhavanaiḥ śubhaiḥR_5,002.018.1
dadarśa sa kapiḥ śrīmān puram ākāśagaṃ yathāR_5,002.018.2
pālitāṃ rākṣasendreṇa nirmitāṃ viśvakarmaṇāR_5,002.019.1
plavamānām ivākāśe dadarśa hanumān purīmR_5,002.019.2
saṃpūrṇāṃ rākṣasair ghorair nāgair bhogavatīm ivaR_5,002.020.1
acintyāṃ sukṛtāṃ spaṣṭāṃ kuberādhyuṣitāṃ purāR_5,002.020.2
daṃṣṭribhir bahubhiḥ śūraiḥ śūlapaṭṭiśapāṇibhiḥR_5,002.021.1
rakṣitāṃ rākṣasair ghorair guhām āśīviṣair apiR_5,002.021.2
vapraprākārajaghanāṃ vipulāmbunavāmbarāmR_5,002.022.1
śataghnīśūlakeśāntām aṭṭālakavataṃsakāmR_5,002.022.2
kailāsaśikharaprakhyam ālikhantam ivāmbaramR_5,002.023.1
dhriyamāṇam ivākāśam ucchritair bhavanottamaiḥR_5,002.023.2
tasyāś ca mahatīṃ guptiṃ sāgaraṃ ca nirīkṣya saḥR_5,002.024.1
rāvaṇaṃ ca ripuṃ ghoraṃ cintayām āsa vānaraḥR_5,002.024.2
āgatyāpīha harayo bhaviṣyanti nirarthakāḥR_5,002.025.1
na hi yuddhena vai laṅkā śakyā jetuṃ surair apiR_5,002.025.2
imāṃ tu viṣamāṃ durgāṃ laṅkāṃ rāvaṇapālitāmR_5,002.026.1
prāpyāpi sa mahābāhuḥ kiṃ kariṣyati rāghavaḥR_5,002.026.2
avakāśo na sāntvasya rākṣaseṣv abhigamyateR_5,002.027.1
na dānasya na bhedasya naiva yuddhasya dṛśyateR_5,002.027.2
caturṇām eva hi gatir vānarāṇāṃ mahātmanāmR_5,002.028.1
vāliputrasya nīlasya mama rājñaś ca dhīmataḥR_5,002.028.2
yāvaj jānāmi vaidehīṃ yadi jīvati vā na vāR_5,002.029.1
tatraiva cintayiṣyāmi dṛṣṭvā tāṃ janakātmajāmR_5,002.029.2
tataḥ sa cintayām āsa muhūrtaṃ kapikuñjaraḥR_5,002.030.1
giriśṛṅge sthitas tasmin rāmasyābhyudaye rataḥR_5,002.030.2
anena rūpeṇa mayā na śakyā rakṣasāṃ purīR_5,002.031.1
praveṣṭuṃ rākṣasair guptā krūrair balasamanvitaiḥR_5,002.031.2
ugraujaso mahāvīryo balavantaś ca rākṣasāḥR_5,002.032.1
vañcanīyā mayā sarve jānakīṃ parimārgitāR_5,002.032.2
lakṣyālakṣyeṇa rūpeṇa rātrau laṅkā purī mayāR_5,002.033.1
praveṣṭuṃ prāptakālaṃ me kṛtyaṃ sādhayituṃ mahatR_5,002.033.2
tāṃ purīṃ tādṛśīṃ dṛṣṭvā durādharṣāṃ surāsuraiḥR_5,002.034.1
hanūmāṃś cintayām āsa viniḥśvasya muhur muhuḥR_5,002.034.2
kenopāyena paśyeyaṃ maithilīṃ janakātmajāmR_5,002.035.1
adṛṣṭo rākṣasendreṇa rāvaṇena durātmanāR_5,002.035.2
na vinaśyet kathaṃ kāryaṃ rāmasya viditātmanaḥR_5,002.036.1
ekām ekaś ca paśyeyaṃ rahite janakātmajāmR_5,002.036.2
bhūtāś cārtho vipadyante deśakālavirodhitāḥR_5,002.037.1
viklavaṃ dūtam āsādya tamaḥ sūryodaye yathāR_5,002.037.2
arthānarthāntare buddhir niścitāpi na śobhateR_5,002.038.1
ghātayanti hi kāryāṇi dūtāḥ paṇḍitamāninaḥR_5,002.038.2
na vinaśyet kathaṃ kāryaṃ vaiklavyaṃ na kathaṃ bhavetR_5,002.039.1
laṅghanaṃ ca samudrasya kathaṃ nu na vṛthā bhavetR_5,002.039.2
mayi dṛṣṭe tu rakṣobhī rāmasya viditātmanaḥR_5,002.040.1
bhaved vyartham idaṃ kāryaṃ rāvaṇānartham icchataḥR_5,002.040.2
na hi śakyaṃ kva cit sthātum avijñātena rākṣasaiḥR_5,002.041.1
api rākṣasarūpeṇa kim utānyena kena citR_5,002.041.2
vāyur apy atra nājñātaś cared iti matir mamaR_5,002.042.1
na hy asty aviditaṃ kiṃ cid rākṣasānāṃ balīyasāmR_5,002.042.2
ihāhaṃ yadi tiṣṭhāmi svena rūpeṇa saṃvṛtaḥR_5,002.043.1
vināśam upayāsyāmi bhartur arthaś ca hīyateR_5,002.043.2
tad ahaṃ svena rūpeṇa rajanyāṃ hrasvatāṃ gataḥR_5,002.044.1
laṅkām abhipatiṣyāmi rāghavasyārthasiddhayeR_5,002.044.2
rāvaṇasya purīṃ rātrau praviśya sudurāsadāmR_5,002.045.1
vicinvan bhavanaṃ sarvaṃ drakṣyāmi janakātmajāmR_5,002.045.2
ācakāṅkṣe tadā vīrā vaidehyā darśanotsukaḥR_5,002.046.1
pṛṣadaṃśakamātraḥ san babhūvādbhutadarśanaḥR_5,002.046.2
pradoṣakāle hanumāṃs tūrṇam utpatya vīryavānR_5,002.047.1
praviveśa purīṃ ramyāṃ suvibhaktamahāpathamR_5,002.047.2
prāsādamālāvitatāṃ stambhaiḥ kāñcanarājataiḥR_5,002.048.1
śātakumbhamayair jālair gandharvanagaropamāmR_5,002.048.2
saptabhaumāṣṭabhaumaiś ca sa dadarśa mahāpurīmR_5,002.049.1
talaiḥ sphāṭikasaṃpūrṇaiḥ kārtasvaravibhūṣitaiḥR_5,002.049.2
vaidūryamaṇicitraiś ca muktājālavibhūṣitaiḥR_5,002.050.1
talaiḥ śuśubhire tāni bhavanāny atra rakṣasāmR_5,002.050.2
kāñcanāni vicitrāṇi toraṇāni ca rakṣasāmR_5,002.051.1
laṅkām uddyotayām āsuḥ sarvataḥ samalaṃkṛtāmR_5,002.051.2
acintyām adbhutākārāṃ dṛṣṭvā laṅkāṃ mahākapiḥR_5,002.052.1
āsīd viṣaṇṇo hṛṣṭaś ca vaidehyā darśanotsukaḥR_5,002.052.2
sa pāṇḍurodviddhavimānamālinīṃ mahārhajāmbūnadajālatoraṇāmR_5,002.053.1
yaśasvināṃ rāvaṇabāhupālitāṃ kṣapācarair bhīmabalaiḥ samāvṛtāmR_5,002.053.2
candro 'pi sācivyam ivāsya kurvaṃs tārāgaṇair madhyagato virājanR_5,002.054.1
jyotsnāvitānena vitatya lokam uttiṣṭhate naikasahasraraśmiḥR_5,002.054.2
śaṅkhaprabhaṃ kṣīramṛṇālavarṇam udgacchamānaṃ vyavabhāsamānamR_5,002.055.1
dadarśa candraṃ sa kapipravīraḥ poplūyamānaṃ sarasīva haṃsaṃR_5,002.055.2
sa lambaśikhare lambe lambatoyadasaṃnibheR_5,003.001.1
sattvam āsthāya medhāvī hanumān mārutātmajaḥR_5,003.001.2
niśi laṅkāṃ mahāsattvo viveśa kapikuñjaraḥR_5,003.002.1
ramyakānanatoyāḍhyāṃ purīṃ rāvaṇapālitāmR_5,003.002.2
śāradāmbudharaprakhyair bhavanair upaśobhitāmR_5,003.003.1
sāgaropamanirghoṣāṃ sāgarānilasevitāmR_5,003.003.2
supuṣṭabalasaṃguptāṃ yathaiva viṭapāvatīmR_5,003.004.1
cārutoraṇaniryūhāṃ pāṇḍuradvāratoraṇāmR_5,003.004.2
bhujagācaritāṃ guptāṃ śubhāṃ bhogavatīm ivaR_5,003.005.1
tāṃ savidyudghanākīrṇāṃ jyotirmārganiṣevitāmR_5,003.005.2
caṇḍamārutanirhrādāṃ yathendrasyāmarāvatīmR_5,003.006.1
śātakumbhena mahatā prākāreṇābhisaṃvṛtāmR_5,003.006.2
kiṅkiṇījālaghoṣābhiḥ patākābhir alaṃkṛtāmR_5,003.007.1
āsādya sahasā hṛṣṭaḥ prākāram abhipedivānR_5,003.007.2
vismayāviṣṭahṛdayaḥ purīm ālokya sarvataḥR_5,003.008.1
jāmbūnadamayair dvārair vaidūryakṛtavedikaiḥR_5,003.008.2
maṇisphaṭika muktābhir maṇikuṭṭimabhūṣitaiḥR_5,003.009.1
taptahāṭakaniryūhai rājatāmalapāṇḍuraiḥR_5,003.009.2
vaidūryatalasopānaiḥ sphāṭikāntarapāṃsubhiḥR_5,003.010.1
cārusaṃjavanopetaiḥ kham ivotpatitaiḥ śubhaiḥR_5,003.010.2
krauñcabarhiṇasaṃghuṣṭe rājahaṃsaniṣevitaiḥR_5,003.011.1
tūryābharaṇanirghoṣaiḥ sarvataḥ pratināditāmR_5,003.011.2
vasvokasārāpratimāṃ samīkṣya nagarīṃ tataḥR_5,003.012.1
kham ivotpatitāṃ laṅkāṃ jaharṣa hanumān kapiḥR_5,003.012.2
tāṃ samīkṣya purīṃ laṅkāṃ rākṣasādhipateḥ śubhāmR_5,003.013.1
anuttamām ṛddhiyutāṃ cintayām āsa vīryavānR_5,003.013.2
neyam anyena nagarī śakyā dharṣayituṃ balātR_5,003.014.1
rakṣitā rāvaṇabalair udyatāyudhadhāribhiḥR_5,003.014.2
kumudāṅgadayor vāpi suṣeṇasya mahākapeḥR_5,003.015.1
prasiddheyaṃ bhaved bhūmir maindadvividayor apiR_5,003.015.2
vivasvatas tanūjasya hareś ca kuśaparvaṇaḥR_5,003.016.1
ṛkṣasya ketumālasya mama caiva gatir bhavetR_5,003.016.2
samīkṣya tu mahābāho rāghavasya parākramamR_5,003.017.1
lakṣmaṇasya ca vikrāntam abhavat prītimān kapiḥR_5,003.017.2
tāṃ ratnavasanopetāṃ koṣṭhāgārāvataṃsakāmR_5,003.018.1
yantrāgārastanīm ṛddhāṃ pramadām iva bhūṣitāmR_5,003.018.2
tāṃ naṣṭatimirāṃ dīpair bhāsvaraiś ca mahāgṛhaiḥR_5,003.019.1
nagarīṃ rākṣasendrasya dadarśa sa mahākapiḥR_5,003.019.2
praviṣṭaḥ sattvasaṃpanno niśāyāṃ mārutātmajaḥR_5,003.020.1
sa mahāpatham āsthāya muktāpuṣpavirājitamR_5,003.020.2
vajrāṅkuśanikāśaiś ca vajrajālavibhūṣitaiḥR_5,003.021.1
gṛhamedhaiḥ purī ramyā babhāse dyaur ivāmbudaiḥR_5,003.021.2
sitābhrasadṛśaiś citraiḥ padmasvastikasaṃsthitaiḥR_5,003.022.1
vardhamānagṛhaiś cāpi sarvataḥ suvibhāṣitaiḥR_5,003.022.2
tāṃ citramālyābharaṇāṃ kapirājahitaṃkaraḥR_5,003.023.1
rāghavārthaṃ carañ śrīmān dadarśa ca nananda caR_5,003.023.2
śuśrāva madhuraṃ gītaṃ tristhānasvarabhūṣitamR_5,003.024.1
strīṇāṃ madasamṛddhānāṃ divi cāpsarasām ivaR_5,003.024.2
sopānaninadāṃś caiva bhavaneṣu mahātmanamR_5,003.025.1
āsphoṭitaninādāṃś ca kṣveḍitāṃś ca tatas tataḥR_5,003.025.2
svādhyāya niratāṃś caiva yātudhānān dadarśa saḥR_5,003.026.1
rāvaṇastavasaṃyuktān garjato rākṣasān apiR_5,003.026.2
rājamārgaṃ samāvṛtya sthitaṃ rakṣobalaṃ mahatR_5,003.027.1
dadarśa madhyame gulme rākṣasasya carān bahūnR_5,003.027.2
dīkṣitāñ jaṭilān muṇḍān go'jināmbaravāsasaḥR_5,003.028.1
darbhamuṣṭipraharaṇān agnikuṇḍāyudhāṃs tathāR_5,003.028.2
kūṭamudgarapāṇīṃś ca daṇḍāyudhadharān apiR_5,003.029.1
ekākṣānekakarṇāṃś ca calallambapayodharānR_5,003.029.2
dhanvinaḥ khaḍginaś caiva śataghnī musalāyudhānR_5,003.030.1
parighottamahastāṃś ca vicitrakavacojjvalānR_5,003.030.2
nātiṣṭhūlān nātikṛśān nātidīrghātihrasvakānR_5,003.031.1
virūpān bahurūpāṃś ca surūpāṃś ca suvarcasaḥR_5,003.031.2
śaktivṛkṣāyudhāṃś caiva paṭṭiśāśanidhāriṇaḥR_5,003.032.1
kṣepaṇīpāśahastāṃś ca dadarśa sa mahākapiḥR_5,003.032.2
sragviṇas tv anuliptāṃś ca varābharaṇabhūṣitānR_5,003.033.1
tīkṣṇaśūladharāṃś caiva vajriṇaś ca mahābalānR_5,003.033.2
śatasāhasram avyagram ārakṣaṃ madhyamaṃ kapiḥR_5,003.034.1
prākārāvṛtam atyantaṃ dadarśa sa mahākapiḥR_5,003.034.2
triviṣṭapanibhaṃ divyaṃ divyanādavināditamR_5,003.035.1
vājiheṣitasaṃghuṣṭaṃ nāditaṃ bhūṣaṇais tathāR_5,003.035.2
rathair yānair vimānaiś ca tathā gajahayaiḥ śubhaiḥR_5,003.036.1
vāraṇaiś ca caturdantaiḥ śvetābhranicayopamaiḥR_5,003.036.2
bhūṣitaṃ ruciradvāraṃ mattaiś ca mṛgapakṣibhiḥR_5,003.037.1
rākṣasādhipater guptam āviveśa gṛhaṃ kapiḥR_5,003.037.2
tataḥ sa madhyaṃ gatam aṃśumantaṃ jyotsnāvitānaṃ mahad udvamantamR_5,004.001.1
dadarśa dhīmān divi bhānumantaṃ goṣṭhe vṛṣaṃ mattam iva bhramantamR_5,004.001.2
lokasya pāpāni vināśayantaṃ mahodadhiṃ cāpi samedhayantamR_5,004.002.1
bhūtāni sarvāṇi virājayantaṃ dadarśa śītāṃśum athābhiyāntamR_5,004.002.2
yā bhāti lakṣmīr bhuvi mandarasthā tathā pradoṣeṣu ca sāgarasthāR_5,004.003.1
tathaiva toyeṣu ca puṣkarasthā rarāja sā cāruniśākarasthāR_5,004.003.2
haṃso yathā rājatapañjurasthaḥ siṃho yathā mandarakandarasthaḥR_5,004.004.1
vīro yathā garvitakuñjarasthaś candro 'pi babhrāja tathāmbarasthaḥR_5,004.004.2
sthitaḥ kakudmān iva tīkṣṇaśṛṅgo mahācalaḥ śveta ivoccaśṛṅgaḥR_5,004.005.1
hastīva jāmbūnadabaddhaśṛṅgo vibhāti candraḥ paripūrṇaśṛṅgaḥR_5,004.005.2
prakāśacandrodayanaṣṭadoṣaḥ pravṛddharakṣaḥ piśitāśadoṣaḥR_5,004.006.1
rāmābhirāmeritacittadoṣaḥ svargaprakāśo bhagavān pradoṣaḥR_5,004.006.2
tantrī svanāḥ karṇasukhāḥ pravṛttāḥ svapanti nāryaḥ patibhiḥ suvṛttāḥR_5,004.007.1
naktaṃcarāś cāpi tathā pravṛttā vihartum atyadbhutaraudravṛttāḥR_5,004.007.2
mattapramattāni samākulāni rathāśvabhadrāsanasaṃkulāniR_5,004.008.1
vīraśriyā cāpi samākulāni dadarśa dhīmān sa kapiḥ kulāniR_5,004.008.2
parasparaṃ cādhikam ākṣipanti bhujāṃś ca pīnān adhivikṣipantiR_5,004.009.1
mattapralāpān adhivikṣipanti mattāni cānyonyam adhikṣipantiR_5,004.009.2
rakṣāṃsi vakṣāṃsi ca vikṣipanti gātrāṇi kāntāsu ca vikṣipantiR_5,004.010.1
dadarśa kāntāś ca samālapanti tathāparās tatra punaḥ svapantiR_5,004.010.2
mahāgajaiś cāpi tathā nadadbhiḥ sūpūjitaiś cāpi tathā susadbhiḥR_5,004.011.1
rarāja vīraiś ca viniḥśvasadbhir hrado bhujaṅgair iva niḥśvasadbhiḥR_5,004.011.2
buddhipradhānān rucirābhidhānān saṃśraddadhānāñ jagataḥ pradhānānR_5,004.012.1
nānāvidhānān rucirābhidhānān dadarśa tasyāṃ puri yātudhānānR_5,004.012.2
nananda dṛṣṭvā sa ca tān surūpān nānāguṇān ātmaguṇānurūpānR_5,004.013.1
vidyotamānān sa ca tān surūpān dadarśa kāṃś cic ca punar virūpānR_5,004.013.2
tato varārhāḥ suviśuddhabhāvās teṣāṃ striyas tatra mahānubhāvāḥR_5,004.014.1
priyeṣu pāneṣu ca saktabhāvā dadarśa tārā iva suprabhāvāḥR_5,004.014.2
śriyā jvalantīs trapayopagūḍhā niśīthakāle ramaṇopagūḍhāḥR_5,004.015.1
dadarśa kāś cit pramadopagūḍhā yathā vihaṃgāḥ kusumopagūḍāḥR_5,004.015.2
anyāḥ punar harmyatalopaviṣṭās tatra priyāṅkeṣu sukhopaviṣṭāḥR_5,004.016.1
bhartuḥ priyā dharmaparā niviṣṭā dadarśa dhīmān manadābhiviṣṭāḥR_5,004.016.2
aprāvṛtāḥ kāñcanarājivarṇāḥ kāś cit parārdhyās tapanīyavarṇāḥR_5,004.017.1
punaś ca kāś cic chaśalakṣmavarṇāḥ kāntaprahīṇā rucirāṅgavarṇāḥR_5,004.017.2
tataḥ priyān prāpya mano'bhirāmān suprītiyuktāḥ prasamīkṣya rāmāḥR_5,004.018.1
gṛheṣu hṛṣṭāḥ paramābhirāmā haripravīraḥ sa dadarśa rāmāḥR_5,004.018.2
candraprakāśāś ca hi vaktramālā vakrākṣipakṣmāś ca sunetramālāḥR_5,004.019.1
vibhūṣaṇānāṃ ca dadarśa mālāḥ śatahradānām iva cārumālāḥR_5,004.019.2
na tv eva sītāṃ paramābhijātāṃ pathi sthite rājakule prajātāmR_5,004.020.1
latāṃ praphullām iva sādhujātāṃ dadarśa tanvīṃ manasābhijātāmR_5,004.020.2
sanātane vartmani saṃniviṣṭāṃ rāmekṣaṇīṃ tāṃ madanābhiviṣṭāmR_5,004.021.1
bhartur manaḥ śrīmad anupraviṣṭāṃ strībhyo varābhyaś ca sadā viśiṣṭāmR_5,004.021.2
uṣṇārditāṃ sānusṛtāsrakaṇṭhīṃ purā varārhottamaniṣkakaṇṭhīmR_5,004.022.1
sujātapakṣmām abhiraktakaṇṭhīṃ vane pravṛttām iva nīlakaṇṭhīmR_5,004.022.2
avyaktalekhām iva candralekhāṃ pāṃsupradigdhām iva hemalekhāmR_5,004.023.1
kṣataprarūḍhām iva bāṇalekhāṃ vāyuprabhinnām iva meghalekhāmR_5,004.023.2
sītām apaśyan manujeśvarasya rāmasya patnīṃ vadatāṃ varasyaR_5,004.024.1
babhūva duḥkhābhihataś cirasya plavaṃgamo manda ivācirasyaR_5,004.024.2
sa nikāmaṃ vināmeṣu vicaran kāmarūpadhṛkR_5,005.001.1
vicacāra kapir laṅkāṃ lāghavena samanvitaḥR_5,005.001.2
āsasādātha lakṣmīvān rākṣasendraniveśanamR_5,005.002.1
prākāreṇārkavarṇena bhāsvareṇābhisaṃvṛtamR_5,005.002.2
rakṣitaṃ rākṣasair bhīmaiḥ siṃhair iva mahad vanamR_5,005.003.1
samīkṣamāṇo bhavanaṃ cakāśe kapikuñjaraḥR_5,005.003.2
rūpyakopahitaiś citrais toraṇair hemabhūṣitaiḥR_5,005.004.1
vicitrābhiś ca kakṣyābhir dvāraiś ca rucirair vṛtamR_5,005.004.2
gajāsthitair mahāmātraiḥ śūraiś ca vigataśramaiḥR_5,005.005.1
upasthitam asaṃhāryair hayaiḥ syandanayāyibhiḥR_5,005.005.2
siṃhavyāghratanutrāṇair dāntakāñcanarājataiḥR_5,005.006.1
ghoṣavadbhir vicitraiś ca sadā vicaritaṃ rathaiḥR_5,005.006.2
bahuratnasamākīrṇaṃ parārdhyāsanabhājanamR_5,005.007.1
mahārathasamāvāsaṃ mahārathamahāsanamR_5,005.007.2
dṛśyaiś ca paramodārais tais taiś ca mṛgapakṣibhiḥR_5,005.008.1
vividhair bahusāhasraiḥ paripūrṇaṃ samantataḥR_5,005.008.2
vinītair antapālaiś ca rakṣobhiś ca surakṣitamR_5,005.009.1
mukhyābhiś ca varastrībhiḥ paripūrṇaṃ samantataḥR_5,005.009.2
muditapramadā ratnaṃ rākṣasendraniveśanamR_5,005.010.1
varābharaṇanirhrādaiḥ samudrasvananiḥsvanamR_5,005.010.2
tad rājaguṇasaṃpannaṃ mukhyaiś ca varacandanaiḥR_5,005.011.1
bherīmṛdaṅgābhirutaṃ śaṅkhaghoṣavināditamR_5,005.011.2
nityārcitaṃ parvahutaṃ pūjitaṃ rākṣasaiḥ sadāR_5,005.012.1
samudram iva gambhīraṃ samudram iva niḥsvanamR_5,005.012.2
mahātmāno mahad veśma mahāratnaparicchadamR_5,005.013.1
mahājanasamākīrṇaṃ dadarśa sa mahākapiḥR_5,005.013.2
virājamānaṃ vapuṣā gajāśvarathasaṃkulamR_5,005.014.1
laṅkābharaṇam ity eva so 'manyata mahākapiḥR_5,005.014.2
gṛhād gṛhaṃ rākṣasānām udyānāni ca vānaraḥR_5,005.015.1
vīkṣamāṇo hy asaṃtrastaḥ prāsādāṃś ca cacāra saḥR_5,005.015.2
avaplutya mahāvegaḥ prahastasya niveśanamR_5,005.016.1
tato 'nyat pupluve veśma mahāpārśvasya vīryavānR_5,005.016.2
atha meghapratīkāśaṃ kumbhakarṇaniveśanamR_5,005.017.1
vibhīṣaṇasya ca tathā pupluve sa mahākapiḥR_5,005.017.2
vidyujjihvasya bhavanaṃ vidyunmāles tathaiva caR_5,005.018.1
vajradaṃṣṭrasya ca tathā pupluve sa mahākapiḥR_5,005.018.2
śukasya ca mahāvegaḥ sāraṇasya ca dhīmataḥR_5,005.019.1
tathā cendrajito veśma jagāma hariyūthapaḥR_5,005.019.2
jambumāleḥ sumāleś ca jagāma hariyūthapaḥR_5,005.020.1
raśmiketoś ca bhavanaṃ sūryaśatros tathaiva caR_5,005.020.2
dhūmrākṣasya ca saṃpāter bhavanaṃ mārutātmajaḥR_5,005.021.1
vidyudrūpasya bhīmasya ghanasya vighanasya caR_5,005.021.2
śukanābhasya vakrasya śaṭhasya vikaṭasya caR_5,005.022.1
hrasvakarṇasya daṃṣṭrasya romaśasya ca rakṣasaḥR_5,005.022.2
yuddhonmattasya mattasya dhvajagrīvasya nādinaḥR_5,005.023.1
vidyujjihvendrajihvānāṃ tathā hastimukhasya caR_5,005.023.2
karālasya piśācasya śoṇitākṣasya caiva hiR_5,005.024.1
kramamāṇaḥ krameṇaiva hanūmān mārutātmajaḥR_5,005.024.2
teṣu teṣu mahārheṣu bhavaneṣu mahāyaśāḥR_5,005.025.1
teṣām ṛddhimatām ṛddhiṃ dadarśa sa mahākapiḥR_5,005.025.2
sarveṣāṃ samatikramya bhavanāni samantataḥR_5,005.026.1
āsasādātha lakṣmīvān rākṣasendraniveśanamR_5,005.026.2
vicaran hariśārdūlo rākṣasīr vikṛtekṣaṇāḥR_5,005.027.1
śūlamudgarahastāś ca śakto tomaradhāriṇīḥR_5,005.027.2
R_5,005.027R_5,005.028.1
dadarśa vividhān gulmāṃs tasya rakṣaḥpater gṛheR_5,005.028.2
raktāñ śvetān sitāṃś caiva harīṃś caiva mahājavānR_5,005.029.1
kulīnān rūpasaṃpannān gajān paragajārujānR_5,005.029.2
niṣṭhitān gajaśikhāyām airāvatasamān yudhiR_5,005.030.1
nihantṝn parasainyānāṃ gṛhe tasmin dadarśa saḥR_5,005.030.2
kṣarataś ca yathā meghān sravataś ca yathā girīnR_5,005.031.1
meghastanitanirghoṣān durdharṣān samare paraiḥR_5,005.031.2
sahasraṃ vāhinīs tatra jāmbūnadapariṣkṛtāḥR_5,005.032.1
hemajālair avicchinnās taruṇādityasaṃnibhāḥR_5,005.032.2
dadarśa rākṣasendrasya rāvaṇasya niveśaneR_5,005.033.1
śibikā vividhākārāḥ sa kapir mārutātmajaḥR_5,005.033.2
latāgṛhāṇi citrāṇi citraśālāgṛhāṇi caR_5,005.034.1
krīḍāgṛhāṇi cānyāni dāruparvatakān apiR_5,005.034.2
kāmasya gṛhakaṃ ramyaṃ divāgṛhakam eva caR_5,005.035.1
dadarśa rākṣasendrasya rāvaṇasya niveśaneR_5,005.035.2
sa mandaratalaprakhyaṃ mayūrasthānasaṃkulamR_5,005.036.1
dhvajayaṣṭibhir ākīrṇaṃ dadarśa bhavanottamamR_5,005.036.2
anantaratnanicayaṃ nidhijālaṃ samantataḥR_5,005.037.1
dhīraniṣṭhitakarmāntaṃ gṛhaṃ bhūtapater ivaR_5,005.037.2
arcirbhiś cāpi ratnānāṃ tejasā rāvaṇasya caR_5,005.038.1
virarājātha tad veśma raśmimān iva raśmibhiḥR_5,005.038.2
jāmbūnadamayāny eva śayanāny āsanāni caR_5,005.039.1
bhājanāni ca śubhrāṇi dadarśa hariyūthapaḥR_5,005.039.2
madhvāsavakṛtakledaṃ maṇibhājanasaṃkulamR_5,005.040.1
manoramam asaṃbādhaṃ kuberabhavanaṃ yathāR_5,005.040.2
nūpurāṇāṃ ca ghoṣeṇa kāñcīnāṃ ninadena caR_5,005.041.1
mṛdaṅgatalaghoṣaiś ca ghoṣavadbhir vināditamR_5,005.041.2
prāsādasaṃghātayutaṃ strīratnaśatasaṃkulamR_5,005.042.1
suvyūḍhakakṣyaṃ hanumān praviveśa mahāgṛhamR_5,005.042.2
sa veśmajālaṃ balavān dadarśa vyāsaktavaidūryasuvarṇajālamR_5,006.001.1
yathā mahat prāvṛṣi meghajālaṃ vidyutpinaddhaṃ savihaṃgajālamR_5,006.001.2
niveśanānāṃ vividhāś ca śālāḥ pradhānaśaṅkhāyudhacāpaśālāḥR_5,006.002.1
manoharāś cāpi punar viśālā dadarśa veśmādriṣu candraśālāḥR_5,006.002.2
gṛhāṇi nānāvasurājitāni devāsuraiś cāpi supūjitāniR_5,006.003.1
sarvaiś ca doṣaiḥ parivarjitāni kapir dadarśa svabalārjitāniR_5,006.003.2
tāni prayatnābhisamāhitāni mayena sākṣād iva nirmitāniR_5,006.004.1
mahītale sarvaguṇottarāṇi dadarśa laṅkādhipater gṛhāṇiR_5,006.004.2
tato dadarśocchritamegharūpaṃ manoharaṃ kāñcanacārurūpamR_5,006.005.1
rakṣo'dhipasyātmabalānurūpaṃ gṛhottamaṃ hy apratirūparūpamR_5,006.005.2
mahītale svargam iva prakīrṇaṃ śriyā jvalantaṃ bahuratnakīrṇamR_5,006.006.1
nānātarūṇāṃ kusumāvakīrṇaṃ girer ivāgraṃ rajasāvakīrṇamR_5,006.006.2
nārīpravekair iva dīpyamānaṃ taḍidbhir ambhodavad arcyamānamR_5,006.007.1
haṃsapravekair iva vāhyamānaṃ śriyā yutaṃ khe sukṛtāṃ vimānamR_5,006.007.2
yathā nagāgraṃ bahudhātucitraṃ yathā nabhaś ca grahacandracitramR_5,006.008.1
dadarśa yuktīkṛtameghacitraṃ vimānaratnaṃ bahuratnacitramR_5,006.008.2
mahī kṛtā parvatarājipūrṇā śailāḥ kṛtā vṛkṣavitānapūrṇāḥR_5,006.009.1
vṛkṣāḥ kṛtāḥ puṣpavitānapūrṇāḥ puṣpaṃ kṛtaṃ kesarapatrapūrṇamR_5,006.009.2
kṛtāni veśmāni ca pāṇḍurāṇi tathā supuṣpā api puṣkariṇyaḥR_5,006.010.1
punaś ca padmāni sakesarāṇi dhanyāni citrāṇi tathā vanāniR_5,006.010.2
puṣpāhvayaṃ nāma virājamānaṃ ratnaprabhābhiś ca vivardhamānamR_5,006.011.1
veśmottamānām api coccamānaṃ mahākapis tatra mahāvimānamR_5,006.011.2
kṛtāś ca vaidūryamayā vihaṃgā rūpyapravālaiś ca tathā vihaṃgāḥR_5,006.012.1
citrāś ca nānāvasubhir bhujaṃgā jātyānurūpās turagāḥ śubhāṅgāḥR_5,006.012.2
pravālajāmbūnadapuṣpapakṣāḥ salīlam āvarjitajihmapakṣāḥR_5,006.013.1
kāmasya sākṣād iva bhānti pakṣāḥ kṛtā vihaṃgāḥ sumukhāḥ supakṣāḥR_5,006.013.2
niyujyamānāś ca gajāḥ suhastāḥ sakesarāś cotpalapatrahastāḥR_5,006.014.1
babhūva devī ca kṛtā suhastā lakṣmīs tathā padmini padmahastāR_5,006.014.2
itīva tad gṛham abhigamya śobhanaṃ savismayo nagam iva cāruśobhanamR_5,006.015.1
punaś ca tat paramasugandhi sundaraṃ himātyaye nagam iva cārukandaramR_5,006.015.2
tataḥ sa tāṃ kapir abhipatya pūjitāṃ caran purīṃ daśamukhabāhupālitāmR_5,006.016.1
adṛśya tāṃ janakasutāṃ supūjitāṃ suduḥkhitāṃ patiguṇaveganirjitāmR_5,006.016.2
tatas tadā bahuvidhabhāvitātmanaḥ kṛtātmano janakasutāṃ suvartmanaḥR_5,006.017.1
apaśyato 'bhavad atiduḥkhitaṃ manaḥ sucakṣuṣaḥ pravicarato mahātmanaḥR_5,006.017.2
tasyālayavariṣṭhasya madhye vipulam āyatamR_5,007.001.1
dadarśa bhavanaśreṣṭhaṃ hanūmān mārutātmajaḥR_5,007.001.2
ardhayojanavistīrṇam āyataṃ yojanaṃ hi tatR_5,007.002.1
bhavanaṃ rākṣasendrasya bahuprāsādasaṃkulamR_5,007.002.2
mārgamāṇas tu vaidehīṃ sītām āyatalocanāmR_5,007.003.1
sarvataḥ paricakrāma hanūmān arisūdanaḥR_5,007.003.2
caturviṣāṇair dviradais triviṣāṇais tathaiva caR_5,007.004.1
parikṣiptam asaṃbādhaṃ rakṣyamāṇam udāyudhaiḥR_5,007.004.2
rākṣasībhiś ca patnībhī rāvaṇasya niveśanamR_5,007.005.1
āhṛtābhiś ca vikramya rājakanyābhir āvṛtamR_5,007.005.2
tan nakramakarākīrṇaṃ timiṃgilajhaṣākulamR_5,007.006.1
vāyuvegasamādhūtaṃ pannagair iva sāgaramR_5,007.006.2
yā hi vaiśvaraṇe lakṣmīr yā cendre harivāhaneR_5,007.007.1
sā rāvaṇagṛhe sarvā nityam evānapāyinīR_5,007.007.2
yā ca rājñaḥ kuberasya yamasya varuṇasya caR_5,007.008.1
tādṛśī tad viśiṣṭā vā ṛddhī rakṣo gṛheṣv ihaR_5,007.008.2
tasya harmyasya madhyasthaṃ veśma cānyat sunirmitamR_5,007.009.1
bahuniryūha saṃkīrṇaṃ dadarśa pavanātmajaḥR_5,007.009.2
brahmaṇo 'rthe kṛtaṃ divyaṃ divi yad viśvakarmaṇāR_5,007.010.1
vimānaṃ puṣpakaṃ nāma sarvaratnavibhūṣitamR_5,007.010.2
pareṇa tapasā lebhe yat kuberaḥ pitāmahātR_5,007.011.1
kuberam ojasā jitvā lebhe tad rākṣaseśvaraḥR_5,007.011.2
īhā mṛgasamāyuktaiḥ kāryasvarahiraṇmayaiḥR_5,007.012.1
sukṛtair ācitaṃ stambhaiḥ pradīptam iva ca śriyāR_5,007.012.2
merumandarasaṃkāśair ullikhadbhir ivāmbaramR_5,007.013.1
kūṭāgāraiḥ śubhākāraiḥ sarvataḥ samalaṃkṛtamR_5,007.013.2
jvalanārkapratīkāśaṃ sukṛtaṃ viśvakarmaṇāR_5,007.014.1
hemasopānasaṃyuktaṃ cārupravaravedikamR_5,007.014.2
indranīlamahānīlamaṇipravaravedikamR_5,007.015.1
vimānaṃ puṣpakaṃ divyam āruroha mahākapiḥR_5,007.015.2
tatrasthaḥ sa tadā gandhaṃ pānabhakṣyānnasaṃbhavamR_5,007.016.1
divyaṃ saṃmūrchitaṃ jighran rūpavantam ivānilamR_5,007.016.2
sa gandhas taṃ mahāsattvaṃ bandhur bandhum ivottamamR_5,007.017.1
ita ehīty uvāceva tatra yatra sa rāvaṇaḥR_5,007.017.2
tatas tāṃ prasthitaḥ śālāṃ dadarśa mahatīṃ śubhāmR_5,007.018.1
rāvaṇasya manaḥkāntāṃ kāntām iva varastriyamR_5,007.018.2
maṇisopānavikṛtāṃ hemajālavirājitāmR_5,007.019.1
sphāṭikair āvṛtatalāṃ dantāntaritarūpikāmR_5,007.019.2
muktābhiś ca pravālaiś ca rūpyacāmīkarair apiR_5,007.020.1
vibhūṣitāṃ maṇistambhaiḥ subahustambhabhūṣitāmR_5,007.020.2
samair ṛjubhir atyuccaiḥ samantāt suvibhūṣitaiḥR_5,007.021.1
stambhaiḥ pakṣair ivātyuccair divaṃ saṃprasthitām ivaR_5,007.021.2
mahatyā kuthayāstrīṇaṃ pṛthivīlakṣaṇāṅkayāR_5,007.022.1
pṛthivīm iva vistīrṇāṃ sarāṣṭragṛhamālinīmR_5,007.022.2
nāditāṃ mattavihagair divyagandhādhivāsitāmR_5,007.023.1
parārdhyāstaraṇopetāṃ rakṣo'dhipaniṣevitāmR_5,007.023.2
dhūmrām agarudhūpena vimalāṃ haṃsapāṇḍurāmR_5,007.024.1
citrāṃ puṣpopahāreṇa kalmāṣīm iva suprabhāmR_5,007.024.2
manaḥsaṃhlādajananīṃ varṇasyāpi prasādinīmR_5,007.025.1
tāṃ śokanāśinīṃ divyāṃ śriyaḥ saṃjananīm ivaR_5,007.025.2
indriyāṇīndriyārthais tu pañca pañcabhir uttamaiḥR_5,007.026.1
tarpayām āsa māteva tadā rāvaṇapālitāR_5,007.026.2
svargo 'yaṃ devaloko 'yam indrasyeyaṃ purī bhavetR_5,007.027.1
siddhir veyaṃ parā hi syād ity amanyata mārutiḥR_5,007.027.2
pradhyāyata ivāpaśyat pradīpāṃs tatra kāñcanānR_5,007.028.1
dhūrtān iva mahādhūrtair devanena parājitānR_5,007.028.2
dīpānāṃ ca prakāśena tejasā rāvaṇasya caR_5,007.029.1
arcirbhir bhūṣaṇānāṃ ca pradīptety abhyamanyataR_5,007.029.2
tato 'paśyat kuthāsīnaṃ nānāvarṇāmbarasrajamR_5,007.030.1
sahasraṃ varanārīṇāṃ nānāveṣavibhūṣitamR_5,007.030.2
parivṛtte 'rdharātre tu pānanidrāvaśaṃ gatamR_5,007.031.1
krīḍitvoparataṃ rātrau suṣvāpa balavat tadāR_5,007.031.2
tat prasuptaṃ viruruce niḥśabdāntarabhūṣaṇamR_5,007.032.1
niḥśabdahaṃsabhramaraṃ yathā padmavanaṃ mahatR_5,007.032.2
tāsāṃ saṃvṛtadantāni mīlitākṣāṇi mārutiḥR_5,007.033.1
apaśyat padmagandhīni vadanāni suyoṣitāmR_5,007.033.2
prabuddhānīva padmāni tāsāṃ bhūtvā kṣapākṣayeR_5,007.034.1
punaḥsaṃvṛtapatrāṇi rātrāv iva babhus tadāR_5,007.034.2
imāni mukhapadmāni niyataṃ mattaṣaṭpadāḥR_5,007.035.1
ambujānīva phullāni prārthayanti punaḥ punaḥR_5,007.035.2
iti vāmanyata śrīmān upapattyā mahākapiḥR_5,007.036.1
mene hi guṇatas tāni samāni salilodbhavaiḥR_5,007.036.2
sā tasya śuśubhe śālā tābhiḥ strībhir virājitāR_5,007.037.1
śāradīva prasannā dyaus tārābhir abhiśobhitāR_5,007.037.2
sa ca tābhiḥ parivṛtaḥ śuśubhe rākṣasādhipaḥR_5,007.038.1
yathā hy uḍupatiḥ śrīmāṃs tārābhir abhisaṃvṛtaḥR_5,007.038.2
yāś cyavante 'mbarāt tārāḥ puṇyaśeṣasamāvṛtāḥR_5,007.039.1
imās tāḥ saṃgatāḥ kṛtsnā iti mene haris tadāR_5,007.039.2
tārāṇām iva suvyaktaṃ mahatīnāṃ śubhārciṣāmR_5,007.040.1
prabhāvarṇaprasādāś ca virejus tatra yoṣitāmR_5,007.040.2
vyāvṛttagurupīnasrakprakīrṇavarabhūṣaṇāḥR_5,007.041.1
pānavyāyāmakāleṣu nidrāpahṛtacetasaḥR_5,007.041.2
vyāvṛttatilakāḥ kāś cit kāś cid udbhrāntanūpurāḥR_5,007.042.1
pārśve galitahārāś ca kāś cit paramayoṣitaḥR_5,007.042.2
mukhā hāravṛtāś cānyāḥ kāś cit prasrastavāsasaḥR_5,007.043.1
vyāviddharaśanā dāmāḥ kiśorya iva vāhitāḥR_5,007.043.2
sukuṇḍaladharāś cānyā vicchinnamṛditasrajaḥR_5,007.044.1
gajendramṛditāḥ phullā latā iva mahāvaneR_5,007.044.2
candrāṃśukiraṇābhāś ca hārāḥ kāsāṃ cid utkaṭāḥR_5,007.045.1
haṃsā iva babhuḥ suptāḥ stanamadhyeṣu yoṣitāmR_5,007.045.2
aparāsāṃ ca vaidūryāḥ kādambā iva pakṣiṇaḥR_5,007.046.1
hemasūtrāṇi cānyāsāṃ cakravākā ivābhavanR_5,007.046.2
haṃsakāraṇḍavākīrṇāś cakravākopaśobhitāḥR_5,007.047.1
āpagā iva tā rejur jaghanaiḥ pulinair ivaR_5,007.047.2
kiṅkiṇījālasaṃkāśās tā hemavipulāmbujāḥR_5,007.048.1
bhāvagrāhā yaśastīrāḥ suptā nadya ivābabhuḥR_5,007.048.2
mṛduṣv aṅgeṣu kāsāṃ cit kucāgreṣu ca saṃsthitāḥR_5,007.049.1
babhūvur bhūṣaṇānīva śubhā bhūṣaṇarājayaḥR_5,007.049.2
aṃśukāntāś ca kāsāṃ cin mukhamārutakampitāḥR_5,007.050.1
upary upari vaktrāṇāṃ vyādhūyante punaḥ punaḥR_5,007.050.2
tāḥ pātākā ivoddhūtāḥ patnīnāṃ ruciraprabhāḥR_5,007.051.1
nānāvarṇasuvarṇānāṃ vaktramūleṣu rejireR_5,007.051.2
vavalguś cātra kāsāṃ cit kuṇḍalāni śubhārciṣāmR_5,007.052.1
mukhamārutasaṃsargān mandaṃ mandaṃ suyoṣitāmR_5,007.052.2
śarkarāsavagandhaḥ sa prakṛtyā surabhiḥ sukhaḥR_5,007.053.1
tāsāṃ vadananiḥśvāsaḥ siṣeve rāvaṇaṃ tadāR_5,007.053.2
rāvaṇānanaśaṅkāś ca kāś cid rāvaṇayoṣitaḥR_5,007.054.1
mukhāni sma sapatnīnām upājighran punaḥ punaḥR_5,007.054.2
atyarthaṃ saktamanaso rāvaṇe tā varastriyaḥR_5,007.055.1
asvatantrāḥ sapatnīnāṃ priyam evācaraṃs tadāR_5,007.055.2
bāhūn upanidhāyānyāḥ pārihārya vibhūṣitāḥR_5,007.056.1
aṃśukāni ca ramyāṇi pramadās tatra śiśyireR_5,007.056.2
anyā vakṣasi cānyasyās tasyāḥ kā cit punar bhujamR_5,007.057.1
aparā tv aṅkam anyasyās tasyāś cāpy aparā bhujauR_5,007.057.2
ūrupārśvakaṭīpṛṣṭham anyonyasya samāśritāḥR_5,007.058.1
parasparaniviṣṭāṅgyo madasnehavaśānugāḥR_5,007.058.2
anyonyasyāṅgasaṃsparśāt prīyamāṇāḥ sumadhyamāḥR_5,007.059.1
ekīkṛtabhujāḥ sarvāḥ suṣupus tatra yoṣitaḥR_5,007.059.2
anyonyabhujasūtreṇa strīmālāgrathitā hi sāR_5,007.060.1
māleva grathitā sūtre śuśubhe mattaṣaṭpadāR_5,007.060.2
latānāṃ mādhave māsi phullānāṃ vāyusevanātR_5,007.061.1
anyonyamālāgrathitaṃ saṃsaktakusumoccayamR_5,007.061.2
vyativeṣṭitasuskantham anyonyabhramarākulamR_5,007.062.1
āsīd vanam ivoddhūtaṃ strīvanaṃ rāvaṇasya tatR_5,007.062.2
uciteṣv api suvyaktaṃ na tāsāṃ yoṣitāṃ tadāR_5,007.063.1
vivekaḥ śakya ādhātuṃ bhūṣaṇāṅgāmbarasrajāmR_5,007.063.2
rāvaṇe sukhasaṃviṣṭe tāḥ striyo vividhaprabhāḥR_5,007.064.1
jvalantaḥ kāñcanā dīpāḥ prekṣantānimiṣā ivaR_5,007.064.2
rājarṣipitṛdaityānāṃ gandharvāṇāṃ ca yoṣitaḥR_5,007.065.1
rakṣasāṃ cābhavan kanyās tasya kāmavaśaṃ gatāḥR_5,007.065.2
na tatra kā cit pramadā prasahya vīryopapannena guṇena labdhāR_5,007.066.1
na cānyakāmāpi na cānyapūrvā vinā varārhāṃ janakātmajāṃ tuR_5,007.066.2
na cākulīnā na ca hīnarūpā nādakṣiṇā nānupacāra yuktāR_5,007.067.1
bhāryābhavat tasya na hīnasattvā na cāpi kāntasya na kāmanīyāR_5,007.067.2
babhūva buddhis tu harīśvarasya yadīdṛśī rāghavadharmapatnīR_5,007.068.1
imā yathā rākṣasarājabhāryāḥ sujātam asyeti hi sādhubuddheḥR_5,007.068.2
punaś ca so 'cintayad ārtarūpo dhruvaṃ viśiṣṭā guṇato hi sītāR_5,007.069.1
athāyam asyāṃ kṛtavān mahātmā laṅkeśvaraḥ kaṣṭam anāryakarmaR_5,007.069.2
tatra divyopamaṃ mukhyaṃ sphāṭikaṃ ratnabhūṣitamR_5,008.001.1
avekṣamāṇo hanumān dadarśa śayanāsanamR_5,008.001.2
tasya caikatame deśe so 'gryamālyavibhūṣitamR_5,008.002.1
dadarśa pāṇḍuraṃ chatraṃ tārādhipatisaṃnibhamR_5,008.002.2
bālavyajanahastābhir vījyamānaṃ samantataḥR_5,008.003.1
gandhaiś ca vividhair juṣṭaṃ varadhūpena dhūpitamR_5,008.003.2
paramāstaraṇāstīrṇam āvikājinasaṃvṛtamR_5,008.004.1
dāmabhir varamālyānāṃ samantād upaśobhitamR_5,008.004.2
tasmiñ jīmūtasaṃkāśaṃ pradīptottamakuṇḍalamR_5,008.005.1
lohitākṣaṃ mahābāhuṃ mahārajatavāsasaṃR_5,008.005.2
lohitenānuliptāṅgaṃ candanena sugandhināR_5,008.006.1
saṃdhyāraktam ivākāśe toyadaṃ sataḍidguṇamR_5,008.006.2
vṛtam ābharaṇair divyaiḥ surūpaṃ kāmarūpiṇamR_5,008.007.1
savṛkṣavanagulmāḍhyaṃ prasuptam iva mandaramR_5,008.007.2
krīḍitvoparataṃ rātrau varābharaṇabhūṣitamR_5,008.008.1
priyaṃ rākṣasakanyānāṃ rākṣasānāṃ sukhāvahamR_5,008.008.2
pītvāpy uparataṃ cāpi dadarśa sa mahākapiḥR_5,008.009.1
bhāskare śayane vīraṃ prasuptaṃ rākṣasādhipamR_5,008.009.2
niḥśvasantaṃ yathā nāgaṃ rāvaṇaṃ vānarottamaḥR_5,008.010.1
āsādya paramodvignaḥ so 'pāsarpat subhītavatR_5,008.010.2
athārohaṇam āsādya vedikāntaram āśritaḥR_5,008.011.1
suptaṃ rākṣasaśārdūlaṃ prekṣate sma mahākapiḥR_5,008.011.2
śuśubhe rākṣasendrasya svapataḥ śayanottamamR_5,008.012.1
gandhahastini saṃviṣṭe yathāprasravaṇaṃ mahatR_5,008.012.2
kāñcanāṅgadanaddhau ca dadarśa sa mahātmanaḥR_5,008.013.1
vikṣiptau rākṣasendrasya bhujāv indradhvajopamauR_5,008.013.2
airāvataviṣāṇāgrair āpīḍitakṛtavraṇauR_5,008.014.1
vajrollikhitapīnāṃsau viṣṇucakraparikṣitauR_5,008.014.2
pīnau samasujātāṃsau saṃgatau balasaṃyutauR_5,008.015.1
sulakṣaṇa nakhāṅguṣṭhau svaṅgulītalalakṣitauR_5,008.015.2
saṃhatau parighākārau vṛttau karikaropamauR_5,008.016.1
vikṣiptau śayane śubhre pañcaśīrṣāv ivoragauR_5,008.016.2
śaśakṣatajakalpena suśītena sugandhināR_5,008.017.1
candanena parārdhyena svanuliptau svalaṃkṛtauR_5,008.017.2
uttamastrīvimṛditau gandhottamaniṣevitauR_5,008.018.1
yakṣapannagagandharvadevadānavarāviṇauR_5,008.018.2
dadarśa sa kapis tasya bāhū śayanasaṃsthitauR_5,008.019.1
mandarasyāntare suptau mahārhī ruṣitāv ivaR_5,008.019.2
tābhyāṃ sa paripūrṇābhyāṃ bhujābhyāṃ rākṣasādhipaḥR_5,008.020.1
śuśubhe 'calasaṃkāśaḥ śṛṅgābhyām iva mandaraḥR_5,008.020.2
cūtapuṃnāgasurabhir bakulottamasaṃyutaḥR_5,008.021.1
mṛṣṭānnarasasaṃyuktaḥ pānagandhapuraḥsaraḥR_5,008.021.2
tasya rākṣasasiṃhasya niścakrāma mukhān mahānR_5,008.022.1
śayānasya viniḥśvāsaḥ pūrayann iva tad gṛhamR_5,008.022.2
muktāmaṇivicitreṇa kāñcanena virājatāR_5,008.023.1
mukuṭenāpavṛttena kuṇḍalojjvalitānanamR_5,008.023.2
raktacandanadigdhena tathā hāreṇa śobhitāR_5,008.024.1
pīnāyataviśālena vakṣasābhivirājitamR_5,008.024.2
pāṇḍureṇāpaviddhena kṣaumeṇa kṣatajekṣaṇamR_5,008.025.1
mahārheṇa susaṃvītaṃ pītenottamavāsasāR_5,008.025.2
māṣarāśipratīkāśaṃ niḥśvasantaṃ bhujaṅgavatR_5,008.026.1
gāṅge mahati toyānte prasutamiva kuñjaramR_5,008.026.2
caturbhiḥ kāñcanair dīpair dīpyamānaiś caturdiśamR_5,008.027.1
prakāśīkṛtasarvāṅgaṃ meghaṃ vidyudgaṇair ivaR_5,008.027.2
pādamūlagatāś cāpi dadarśa sumahātmanaḥR_5,008.028.1
patnīḥ sa priyabhāryasya tasya rakṣaḥpater gṛheR_5,008.028.2
śaśiprakāśavadanā varakuṇḍalabhūṣitāḥR_5,008.029.1
amlānamālyābharaṇā dadarśa hariyūthapaḥR_5,008.029.2
nṛttavāditrakuśalā rākṣasendrabhujāṅkagāḥR_5,008.030.1
varābharaṇadhāriṇyo niṣannā dadṛśe kapiḥR_5,008.030.2
vajravaidūryagarbhāṇi śravaṇānteṣu yoṣitāmR_5,008.031.1
dadarśa tāpanīyāni kuṇḍalāny aṅgadāni caR_5,008.031.2
tāsāṃ candropamair vaktraiḥ śubhair lalitakuṇḍalaiḥR_5,008.032.1
virarāja vimānaṃ tan nabhas tārāgaṇair ivaR_5,008.032.2
madavyāyāmakhinnās tā rākṣasendrasya yoṣitaḥR_5,008.033.1
teṣu teṣv avakāśeṣu prasuptās tanumadhyamāḥR_5,008.033.2
kā cid vīṇāṃ pariṣvajya prasuptā saṃprakāśateR_5,008.034.1
mahānadīprakīrṇeva nalinī potam āśritāR_5,008.034.2
anyā kakṣagatenaiva maḍḍukenāsitekṣaṇāR_5,008.035.1
prasuptā bhāminī bhāti bālaputreva vatsalāR_5,008.035.2
paṭahaṃ cārusarvāṅgī pīḍya śete śubhastanīR_5,008.036.1
cirasya ramaṇaṃ labdhvā pariṣvajyeva kāminīR_5,008.036.2
kā cid aṃśaṃ pariṣvajya suptā kamalalocanāR_5,008.037.1
nidrāvaśam anuprāptā sahakānteva bhāminīR_5,008.037.2
anyā kanakasaṃkāśair mṛdupīnair manoramaiḥR_5,008.038.1
mṛdaṅgaṃ paripīḍyāṅgaiḥ prasuptā mattalocanāR_5,008.038.2
bhujapārśvāntarasthena kakṣageṇa kṛśodarīR_5,008.039.1
paṇavena sahānindyā suptā madakṛtaśramāR_5,008.039.2
ḍiṇḍimaṃ parigṛhyānyā tathaivāsaktaḍiṇḍimāR_5,008.040.1
prasuptā taruṇaṃ vatsam upagūhyeva bhāminīR_5,008.040.2
kā cid āḍambaraṃ nārī bhujasaṃbhogapīḍitamR_5,008.041.1
kṛtvā kamalapatrākṣī prasuptā madamohitāR_5,008.041.2
kalaśīm apaviddhyānyā prasuptā bhāti bhāminīR_5,008.042.1
vasante puṣpaśabalā māleva parimārjitāR_5,008.042.2
pāṇibhyāṃ ca kucau kā cit suvarṇakalaśopamauR_5,008.043.1
upagūhyābalā suptā nidrābalaparājitāR_5,008.043.2
anyā kamalapatrākṣī pūrṇendusadṛśānanāR_5,008.044.1
anyām āliṅgya suśroṇī prasuptā madavihvalāR_5,008.044.2
ātodyāni vicitrāṇi pariṣvajya varastriyaḥR_5,008.045.1
nipīḍya ca kucaiḥ suptāḥ kāminyaḥ kāmukān ivaR_5,008.045.2
tāsām ekāntavinyaste śayānāṃ śayane śubheR_5,008.046.1
dadarśa rūpasaṃpannām aparāṃ sa kapiḥ striyamR_5,008.046.2
muktāmaṇisamāyuktair bhūṣaṇaiḥ suvibhūṣitāmR_5,008.047.1
vibhūṣayantīm iva ca svaśriyā bhavanottamamR_5,008.047.2
gaurīṃ kanakavarṇābhām iṣṭām antaḥpureśvarīmR_5,008.048.1
kapir mandodarīṃ tatra śayānāṃ cārurūpiṇīmR_5,008.048.2
tarkayām āsa sīteti rūpayauvanasaṃpadāR_5,008.049.1
harṣeṇa mahatā yukto nananda hariyūthapaḥR_5,008.049.2
āsphoṭayām āsa cucumba pucchaṃ nananda cikrīḍa jagau jagāmaR_5,008.050.1
stambhān arohan nipapāta bhūmau nidarśayan svāṃ prakṛtiṃ kapīnāmR_5,008.050.2
avadhūya ca tāṃ buddhiṃ babhūvāvasthitas tadāR_5,009.001.1
jagāma cāparāṃ cintāṃ sītāṃ prati mahākapiḥR_5,009.001.2
na rāmeṇa viyuktā sā svaptum arhati bhāminīR_5,009.002.1
na bhoktuṃ nāpy alaṃkartuṃ na pānam upasevitumR_5,009.002.2
na hi rāmasamaḥ kaś cid vidyate tridaśeṣv apiR_5,009.003.1
anyeyam iti niścitya pānabhūmau cacāra saḥR_5,009.003.2
krīḍitenāparāḥ klāntā gītena ca tathā parāḥR_5,009.004.1
nṛttena cāparāḥ klāntāḥ pānaviprahatās tathāR_5,009.004.2
murajeṣu mṛdaṅgeṣu pīṭhikāsu ca saṃsthitāḥR_5,009.005.1
tathāstaraṇamukhyyeṣu saṃviṣṭāś cāparāḥ striyaḥR_5,009.005.2
aṅganānāṃ sahasreṇa bhūṣitena vibhūṣaṇaiḥR_5,009.006.1
rūpasaṃlāpaśīlena yuktagītārthabhāṣiṇāR_5,009.006.2
deśakālābhiyuktena yuktavākyābhidhāyināR_5,009.007.1
ratābhiratasaṃsuptaṃ dadarśa hariyūthapaḥR_5,009.007.2
tāsāṃ madhye mahābāhuḥ śuśubhe rākṣaseśvaraḥR_5,009.008.1
goṣṭhe mahati mukhyānāṃ gavāṃ madhye yathā vṛṣaḥR_5,009.008.2
sa rākṣasendraḥ śuśubhe tābhiḥ parivṛtaḥ svayamR_5,009.009.1
kareṇubhir yathāraṇyaṃ parikīrṇo mahādvipaḥR_5,009.009.2
sarvakāmair upetāṃ ca pānabhūmiṃ mahātmanaḥR_5,009.010.1
dadarśa kapiśārdūlas tasya rakṣaḥpater gṛheR_5,009.010.2
mṛgāṇāṃ mahiṣāṇāṃ ca varāhāṇāṃ ca bhāgaśaḥR_5,009.011.1
tatra nyastāni māṃsāni pānabhūmau dadarśa saḥR_5,009.011.2
raukmeṣu ca viśaleṣu bhājaneṣv ardhabhakṣitānR_5,009.012.1
dadarśa kapiśārdūla mayūrān kukkuṭāṃs tathāR_5,009.012.2
varāhavārdhrāṇasakān dadhisauvarcalāyutānR_5,009.013.1
śalyān mṛgamayūrāṃś ca hanūmān anvavaikṣataR_5,009.013.2
mahiṣān ekaśalyāṃś ca chāgāṃś ca kṛtaniṣṭhitānR_5,009.014.1
lekhyam uccāvacaṃ peyaṃ bhojyāni vividhāni caR_5,009.014.2
tathāmlalavaṇottaṃsair vividhai rāgaṣāḍavaiḥR_5,009.015.1
hāra nūpurakeyūrair apaviddhair mahādhanaiḥR_5,009.015.2
pānabhājanavikṣiptaiḥ phalaiś ca vividhair apiR_5,009.016.1
kṛtapuṣpopahārā bhūr adhikaṃ puṣyati śriyamR_5,009.016.2
tatra tatra ca vinyastaiḥ suśliṣṭaiḥ śayanāsanaiḥR_5,009.017.1
pānabhūmir vinā vahniṃ pradīptevopalakṣyateR_5,009.017.2
bahuprakārair vividhair varasaṃskārasaṃskṛtaiḥR_5,009.018.1
māṃsaiḥ kuśalasaṃyuktaiḥ pānabhūmigataiḥ pṛthakR_5,009.018.2
śarkarāsavamādhvīkāḥ puṣpāsavaphalāsavāḥR_5,009.019.1
vāsacūrṇaiś ca vividhair mṛṣṭās tais taiḥ pṛthakpṛthakR_5,009.019.2
hiraṇmayaiś ca karakair bhājanaiḥ sphāṭikair apiR_5,009.020.1
jāmbūnadamayaiś cānyaiḥ karakair abhisaṃvṛtāR_5,009.020.2
rājateṣu ca kumbheṣu jāmbūnadamayeṣu caR_5,009.021.1
pānaśreṣṭhaṃ tadā bhūri kapis tatra dadarśa haR_5,009.021.2
so 'paśyac chātakumbhāni śīdhor maṇimayāni caR_5,009.022.1
rājatāni ca pūrṇāni bhājanāni mahākapiḥR_5,009.022.2
kva cid ardhāvaśeṣāṇi kva cit pītāni sarvaśaḥR_5,009.023.1
kva cin naiva prapītāni pānāni sa dadarśa haR_5,009.023.2
kva cid bhakṣyāṃś ca vividhān kva cit pānāni bhāgaśaḥR_5,009.024.1
kva cid annāvaśeṣāṇi paśyan vai vicacāra haR_5,009.024.2
kva cit prabhinnaiḥ karakaiḥ kva cid āloḍitair ghaṭaiḥR_5,009.025.1
kva cit saṃpṛktamālyāni jalāni ca phalāni caR_5,009.025.2
śayanāny atra nārīṇāṃ śūnyāni bahudhā punaḥR_5,009.026.1
parasparaṃ samāśliṣya kāś cit suptā varāṅganāḥR_5,009.026.2
kā cic ca vastram anyasyā apahṛtyopaguhya caR_5,009.027.1
upagamyābalā suptā nidrābalaparājitāR_5,009.027.2
tāsām ucchvāsavātena vastraṃ mālyaṃ ca gātrajamR_5,009.028.1
nātyarthaṃ spandate citraṃ prāpya mandam ivānilamR_5,009.028.2
candanasya ca śītasya śīdhor madhurasasya caR_5,009.029.1
vividhasya ca mālyasya puṣpasya vividhasya caR_5,009.029.2
snānānāṃ candanānāṃ ca dhūpānāṃ caiva mūrchitaḥR_5,009.030.1
pravavau surabhir gandho vimāne puṣpake tadāR_5,009.030.2
śyāmāvadātās tatrānyāḥ kāś cit kṛṣṇā varāṅganāḥR_5,009.031.1
kāś cit kāñcanavarṇāṅgyaḥ pramadā rākṣasālayeR_5,009.031.2
tāsāṃ nidrāvaśatvāc ca madanena vimūrchitamR_5,009.032.1
padminīnāṃ prasuptānāṃ rūpam āsīd yathaiva hiR_5,009.032.2
evaṃ sarvam aśeṣeṇa rāvaṇāntaḥpuraṃ kapiḥR_5,009.033.1
dadarśa sumahātejā na dadarśa ca jānakīmR_5,009.033.2
nirīkṣamāṇaś ca tatas tāḥ striyaḥ sa mahākapiḥR_5,009.034.1
jagāma mahatīṃ cintāṃ dharmasādhvasaśaṅkitaḥR_5,009.034.2
paradārāvarodhasya prasuptasya nirīkṣaṇamR_5,009.035.1
idaṃ khalu mamātyarthaṃ dharmalopaṃ kariṣyatiR_5,009.035.2
na hi me paradārāṇāṃ dṛṣṭir viṣayavartinīR_5,009.036.1
ayaṃ cātra mayā dṛṣṭaḥ paradāraparigrahaḥR_5,009.036.2
tasya prādurabhūc cintāpunar anyā manasvinaḥR_5,009.037.1
niścitaikāntacittasya kāryaniścayadarśinīR_5,009.037.2
kāmaṃ dṛṣṭvā mayā sarvā viśvastā rāvaṇastriyaḥR_5,009.038.1
na tu me manasaḥ kiṃ cid vaikṛtyam upapadyateR_5,009.038.2
mano hi hetuḥ sarveṣām indriyāṇāṃ pravartateR_5,009.039.1
śubhāśubhāsv avasthāsu tac ca me suvyavasthitamR_5,009.039.2
nānyatra hi mayā śakyā vaidehī parimārgitumR_5,009.040.1
striyo hi strīṣu dṛśyante sadā saṃparimārgaṇeR_5,009.040.2
yasya sattvasya yā yonis tasyāṃ tat parimārgyateR_5,009.041.1
na śakyaṃ pramadā naṣṭā mṛgīṣu parimārgitumR_5,009.041.2
tad idaṃ mārgitaṃ tāvac chuddhena manasā mayāR_5,009.042.1
rāvaṇāntaḥpuraṃ saraṃ dṛśyate na ca jānakīR_5,009.042.2
devagandharvakanyāś ca nāgakanyāś ca vīryavānR_5,009.043.1
avekṣamāṇo hanumān naivāpaśyata jānakīmR_5,009.043.2
tām apaśyan kapis tatra paśyaṃś cānyā varastriyaḥR_5,009.044.1
apakramya tadā vīraḥ pradhyātum upacakrameR_5,009.044.2
sa tasya madhye bhavanasya vānaro latāgṛhāṃś citragṛhān niśāgṛhānR_5,010.001.1
jagāma sītāṃ prati darśanotsuko na caiva tāṃ paśyati cārudarśanāmR_5,010.001.2
sa cintayām āsa tato mahākapiḥ priyām apaśyan raghunandanasya tāmR_5,010.002.1
dhruvaṃ nu sītā mriyate yathā na me vicinvato darśanam eti maithilīR_5,010.002.2
sā rākṣasānāṃ pravareṇa bālā svaśīlasaṃrakṣaṇa tat parā satīR_5,010.003.1
anena nūnaṃ pratiduṣṭakarmaṇā hatā bhaved āryapathe pare sthitāR_5,010.003.2
virūparūpā vikṛtā vivarcaso mahānanā dīrghavirūpadarśanāḥR_5,010.004.1
samīkṣya sā rākṣasarājayoṣito bhayād vinaṣṭā janakeśvarātmajāR_5,010.004.2
sītām adṛṣṭvā hy anavāpya pauruṣaṃ vihṛtya kālaṃ saha vānaraiś ciramR_5,010.005.1
na me 'sti sugrīvasamīpagā gatiḥ sutīkṣṇadaṇḍo balavāṃś ca vānaraḥR_5,010.005.2
dṛṣṭam antaḥpuraṃ sarvaṃ dṛṣṭvā rāvaṇayoṣitaḥR_5,010.006.1
na sītā dṛśyate sādhvī vṛthā jāto mama śramaḥR_5,010.006.2
kiṃ nu māṃ vānarāḥ sarve gataṃ vakṣyanti saṃgatāḥR_5,010.007.1
gatvā tatra tvayā vīra kiṃ kṛtaṃ tad vadasva naḥR_5,010.007.2
adṛṣṭvā kiṃ pravakṣyāmi tām ahaṃ janakātmajāmR_5,010.008.1
dhruvaṃ prāyam upeṣyanti kālasya vyativartaneR_5,010.008.2
kiṃ vā vakṣyati vṛddhaś ca jāmbavān aṅgadaś ca saḥR_5,010.009.1
gataṃ pāraṃ samudrasya vānarāś ca samāgatāḥR_5,010.009.2
anirvedaḥ śriyo mūlam anirvedaḥ paraṃ sukhamR_5,010.010.1
bhūyas tāvad viceṣyāmi na yatra vicayaḥ kṛtaḥR_5,010.010.2
anirvedo hi satataṃ sarvārtheṣu pravartakaḥR_5,010.011.1
karoti saphalaṃ jantoḥ karma yac ca karoti saḥR_5,010.011.2
tasmād anirveda kṛtaṃ yatnaṃ ceṣṭe 'ham uttamamR_5,010.012.1
adṛṣṭāṃś ca viceṣyāmi deśān rāvaṇapālitānR_5,010.012.2
āpānaśālāvicitās tathā puṣpagṛhāṇi caR_5,010.013.1
citraśālāś ca vicitā bhūyaḥ krīḍāgṛhāṇi caR_5,010.013.2
niṣkuṭāntararathyāś ca vimānāni ca sarvaśaḥR_5,010.014.1
iti saṃcintya bhūyo 'pi vicetum upacakrameR_5,010.014.2
bhūmīgṛhāṃś caityagṛhān gṛhātigṛhakān apiR_5,010.015.1
utpatan nipataṃś cāpi tiṣṭhan gacchan punaḥ kva citR_5,010.015.2
praviśan niṣpataṃś cāpi prapatann utpatann apiR_5,010.016.1
sarvam apy avakāśaṃ sa vicacāra mahākapiḥR_5,010.016.2
caturaṅgulamātro 'pi nāvakāśaḥ sa vidyateR_5,010.017.1
rāvaṇāntaḥpure tasmin yaṃ kapir na jagāma saḥR_5,010.017.2
prākarāntararathyāś ca vedikaś caityasaṃśrayāḥR_5,010.018.1
śvabhrāś ca puṣkariṇyaś ca sarvaṃ tenāvalokitamR_5,010.018.2
rākṣasyo vividhākārā virūpā vikṛtās tathāR_5,010.019.1
dṛṣṭā hanūmatā tatra na tu sā janakātmajāR_5,010.019.2
rūpeṇāpratimā loke varā vidyādhara striyaḥR_5,010.020.1
dṛṭā hanūmatā tatra na tu rāghavanandinīR_5,010.020.2
nāgakanyā varārohāḥ pūrṇacandranibhānanāḥR_5,010.021.1
dṛṣṭā hanūmatā tatra na tu sītā sumadhyamāR_5,010.021.2
pramathya rākṣasendreṇa nāgakanyā balād dhṛtāḥR_5,010.022.1
dṛṣṭā hanūmatā tatra na sā janakanandinīR_5,010.022.2
so 'paśyaṃs tāṃ mahābāhuḥ paśyaṃś cānyā varastriyaḥR_5,010.023.1
viṣasāda mahābāhur hanūmān mārutātmajaḥR_5,010.023.2
udyogaṃ vānarendrāṇaṃ plavanaṃ sāgarasya caR_5,010.024.1
vyarthaṃ vīkṣyānilasutaś cintāṃ punar upāgamatR_5,010.024.2
avatīrya vimānāc ca hanūmān mārutātmajaḥR_5,010.025.1
cintām upajagāmātha śokopahatacetanaḥR_5,010.025.2
vimānāt tu susaṃkramya prākāraṃ hariyūthapaḥR_5,011.001.1
hanūmān vegavān āsīd yathā vidyudghanāntareR_5,011.001.2
saṃparikramya hanumān rāvaṇasya niveśanānR_5,011.002.1
adṛṣṭvā jānakīṃ sītām abravīd vacanaṃ kapiḥR_5,011.002.2
bhūyiṣṭhaṃ loḍitā laṅkā rāmasya caratā priyamR_5,011.003.1
na hi paśyāmi vaidehīṃ sītāṃ sarvāṅgaśobhanāmR_5,011.003.2
nadyo 'nūpavanāntāś ca durgāś ca dharaṇīdharāḥR_5,011.004.1
loḍitā vasudhā sarvā na ca paśyāmi jānakīmR_5,011.004.2
iha saṃpātinā sītā rāvaṇasya niveśaneR_5,011.005.1
ākhyātā gṛdhrarājena na ca paśyāmi tām ahamR_5,011.005.2
kiṃ nu sītātha vaidehī maithilī janakātmajāR_5,011.006.1
upatiṣṭheta vivaśā rāvaṇaṃ duṣṭacāriṇamR_5,011.006.2
kṣipram utpatato manye sītām ādāya rakṣasaḥR_5,011.007.1
bibhyato rāmabāṇānām antarā patitā bhavetR_5,011.007.2
atha vā hriyamāṇāyāḥ pathi siddhaniṣeviteR_5,011.008.1
manye patitam āryāyā hṛdayaṃ prekṣya sāgaramR_5,011.008.2
rāvaṇasyoruvegena bhujābhyāṃ pīḍitena caR_5,011.009.1
tayā manye viśālākṣyā tyaktaṃ jīvitam āryayāR_5,011.009.2
upary upari vā nūnaṃ sāgaraṃ kramatas tadāR_5,011.010.1
viveṣṭamānā patitā samudre janakātmajāR_5,011.010.2
āho kṣudreṇa cānena rakṣantī śīlam ātmanaḥR_5,011.011.1
abandhur bhakṣitā sītā rāvaṇena tapasvinīR_5,011.011.2
atha vā rākṣasendrasya patnībhir asitekṣaṇāR_5,011.012.1
aduṣṭā duṣṭabhāvābhir bhakṣitā sā bhaviṣyatiR_5,011.012.2
saṃpūrṇacandrapratimaṃ padmapatranibhekṣaṇamR_5,011.013.1
rāmasya dhyāyatī vaktraṃ pañcatvaṃ kṛpaṇā gatāR_5,011.013.2
hā rāma lakṣmaṇety eva hāyodhyeti ca maithilīR_5,011.014.1
vilapya bahu vaidehī nyastadehā bhaviṣyatiR_5,011.014.2
atha vā nihitā manye rāvaṇasya niveśaneR_5,011.015.1
nūnaṃ lālapyate mandaṃ pañjarastheva śārikāR_5,011.015.2
janakasya kule jātā rāmapatnī sumadhyamāR_5,011.016.1
katham utpalapatrākṣī rāvaṇasya vaśaṃ vrajetR_5,011.016.2
vinaṣṭā vā pranaṣṭā vā mṛtā vā janakātmajāR_5,011.017.1
rāmasya priyabhāryasya na nivedayituṃ kṣamamR_5,011.017.2
nivedyamāne doṣaḥ syād doṣaḥ syād anivedaneR_5,011.018.1
kathaṃ nu khalu kartavyaṃ viṣamaṃ pratibhāti meR_5,011.018.2
asminn evaṃgate karye prāptakālaṃ kṣamaṃ ca kimR_5,011.019.1
bhaved iti matiṃ bhūyo hanumān pravicārayanR_5,011.019.2
yadi sītām adṛṣṭvāhaṃ vānarendrapurīm itaḥR_5,011.020.1
gamiṣyāmi tataḥ ko me puruṣārtho bhaviṣyatiR_5,011.020.2
mamedaṃ laṅghanaṃ vyarthaṃ sāgarasya bhaviṣyatiR_5,011.021.1
praveśaś civa laṅkāyā rākṣasānāṃ ca darśanamR_5,011.021.2
kiṃ vā vakṣyati sugrīvo harayo va samāgatāḥR_5,011.022.1
kiṣkindhāṃ samanuprāptau tau vā daśarathātmajauR_5,011.022.2
gatvā tu yadi kākutsthaṃ vakṣyāmi param apriyamR_5,011.023.1
na dṛṣṭeti mayā sītā tatas tyakṣyanti jīvitamR_5,011.023.2
paruṣaṃ dāruṇaṃ krūraṃ tīkṣṇam indriyatāpanamR_5,011.024.1
sītānimittaṃ durvākyaṃ śrutvā sa na bhaviṣyatiR_5,011.024.2
taṃ tu kṛcchragataṃ dṛṣṭvā pañcatvagatamānasaṃR_5,011.025.1
bhṛśānurakto medhāvī na bhaviṣyati lakṣmaṇaḥR_5,011.025.2
vinaṣṭau bhrātarau śrutvā bharato 'pi mariṣyatiR_5,011.026.1
bharataṃ ca mṛtaṃ dṛṣṭvā śatrughno na bhaviṣyatiR_5,011.026.2
putrān mṛtān samīkṣyātha na bhaviṣyanti mātaraḥR_5,011.027.1
kausalyā ca sumitrā ca kaikeyī ca na saṃśayaḥR_5,011.027.2
kṛtajñaḥ satyasaṃdhaś ca sugrīvaḥ plavagādhipaḥR_5,011.028.1
rāmaṃ tathā gataṃ dṛṣṭvā tatas tyakṣyanti jīvitamR_5,011.028.2
durmanā vyathitā dīnā nirānandā tapasvinīR_5,011.029.1
pīḍitā bhartṛśokena rumā tyakṣyati jīvitamR_5,011.029.2
vālijena tu duḥkhena pīḍitā śokakarśitāR_5,011.030.1
pañcatvagamane rājñas tārāpi na bhaviṣyatiR_5,011.030.2
mātāpitror vināśena sugrīva vyasanena caR_5,011.031.1
kumāro 'py aṅgadaḥ kasmād dhārayiṣyati jīvitamR_5,011.031.2
bhartṛjena tu śokena abhibhūtā vanaukasaḥR_5,011.032.1
śirāṃsy abhihaniṣyanti talair muṣṭibhir eva caR_5,011.032.2
sāntvenānupradānena mānena ca yaśasvināR_5,011.033.1
lālitāḥ kapirājena prāṇāṃs tyakṣyanti vānarāḥR_5,011.033.2
na vaneṣu na śaileṣu na nirodheṣu vā punaḥR_5,011.034.1
krīḍām anubhaviṣyanti sametya kapikuñjarāḥR_5,011.034.2
saputradārāḥ sāmātyā bhartṛvyasanapīḍitāḥR_5,011.035.1
śailāgrebhyaḥ patiṣyanti sametya viṣameṣu caR_5,011.035.2
viṣam udbandhanaṃ vāpi praveśaṃ jvalanasya vāR_5,011.036.1
upavāsam atho śastraṃ pracariṣyanti vānarāḥR_5,011.036.2
ghoram ārodanaṃ manye gate mayi bhaviṣyatiR_5,011.037.1
ikṣvākukulanāśaś ca nāśaś caiva vanaukasāmR_5,011.037.2
so 'haṃ naiva gamiṣyāmi kiṣkindhāṃ nagarīm itaḥR_5,011.038.1
na hi śakṣyāmy ahaṃ draṣṭuṃ sugrīvaṃ maithilīṃ vināR_5,011.038.2
mayy agacchati cehasthe dharmātmānau mahārathauR_5,011.039.1
āśayā tau dhariṣyete vanarāś ca manasvinaḥR_5,011.039.2
hastādāno mukhādāno niyato vṛkṣamūlikaḥR_5,011.040.1
vānaprastho bhaviṣyāmi adṛṣṭvā janakātmajāmR_5,011.040.2
sāgarānūpaje deśe bahumūlaphalodakeR_5,011.041.1
citāṃ kṛtvā pravekṣyāmi samiddham araṇīsutamR_5,011.041.2
upaviṣṭasya vā samyag liṅginaṃ sādhayiṣyataḥR_5,011.042.1
śarīraṃ bhakṣayiṣyanti vāyasāḥ śvāpadāni caR_5,011.042.2
idam apy ṛṣibhir dṛṣṭaṃ niryāṇam iti me matiḥR_5,011.043.1
samyag āpaḥ pravekṣyāmi na cet paśyāmi jānakīmR_5,011.043.2
sujātamūlā subhagā kīrtimālāyaśasvinīR_5,011.044.1
prabhagnā cirarātrīyaṃ mama sītām apaśyataḥR_5,011.044.2
tāpaso vā bhaviṣyāmi niyato vṛkṣamūlikaḥR_5,011.045.1
netaḥ pratigamiṣyāmi tām adṛṣṭvāsitekṣaṇāmR_5,011.045.2
yadītaḥ pratigacchāmi sītām anadhigamya tāmR_5,011.046.1
aṅgadaḥ sahitaiḥ sarvair vānarair na bhaviṣyatiR_5,011.046.2
vināśe bahavo doṣā jīvan prāpnoti bhadrakamR_5,011.047.1
tasmāt prāṇān dhariṣyāmi dhruvo jīvati saṃgamaḥR_5,011.047.2
evaṃ bahuvidhaṃ duḥkhaṃ manasā dhārayan muhuḥR_5,011.048.1
nādhyagacchat tadā pāraṃ śokasya kapikuñjaraḥR_5,011.048.2
rāvaṇaṃ vā vadhiṣyāmi daśagrīvaṃ mahābalamR_5,011.049.1
kāmam astu hṛtā sītā pratyācīrṇaṃ bhaviṣyatiR_5,011.049.2
atha vainaṃ samutkṣipya upary upari sāgaramR_5,011.050.1
rāmāyopahariṣyāmi paśuṃ paśupater ivaR_5,011.050.2
iti cintā samāpannaḥ sītām anadhigamya tāmR_5,011.051.1
dhyānaśokā parītātmā cintayām āsa vānaraḥR_5,011.051.2
yāvat sītāṃ na paśyāmi rāmapatnīṃ yaśasvinīmR_5,011.052.1
tāvad etāṃ purīṃ laṅkāṃ vicinomi punaḥ punaḥR_5,011.052.2
saṃpāti vacanāc cāpi rāmaṃ yady ānayāmy ahamR_5,011.053.1
apaśyan rāghavo bhāryāṃ nirdahet sarvavānarānR_5,011.053.2
ihaiva niyatāhāro vatsyāmi niyatendriyaḥR_5,011.054.1
na matkṛte vinaśyeyuḥ sarve te naravānarāḥR_5,011.054.2
aśokavanikā cāpi mahatīyaṃ mahādrumāR_5,011.055.1
imām abhigamiṣyāmi na hīyaṃ vicitā mayāR_5,011.055.2
vasūn rudrāṃs tathādityān aśvinau maruto 'pi caR_5,011.056.1
namaskṛtvā gamiṣyāmi rakṣasāṃ śokavardhanaḥR_5,011.056.2
jitvā tu rākṣasān devīm ikṣvākukulanandinīmR_5,011.057.1
saṃpradāsyāmi rāmāyā yathāsiddhiṃ tapasvineR_5,011.057.2
sa muhūrtam iva dhyātvā cintāvigrathitendriyaḥR_5,011.058.1
udatiṣṭhan mahābāhur hanūmān mārutātmajaḥR_5,011.058.2
namo 'stu rāmāya salakṣmaṇāya devyai ca tasyai janakātmajāyaiR_5,011.059.1
namo 'stu rudrendrayamānilebhyo namo 'stu candrārkamarudgaṇebhyaḥR_5,011.059.2
sa tebhyas tu namaskṛtvā sugrīvāya ca mārutiḥR_5,011.060.1
diśaḥ sarvāḥ samālokya aśokavanikāṃ pratiR_5,011.060.2
sa gatvā manasā pūrvam aśokavanikāṃ śubhāmR_5,011.061.1
uttaraṃ cintayām āsa vānaro mārutātmajaḥR_5,011.061.2
dhruvaṃ tu rakṣobahulā bhaviṣyati vanākulāR_5,011.062.1
aśokavanikā cintyā sarvasaṃskārasaṃskṛtāR_5,011.062.2
rakṣiṇaś cātra vihitā nūnaṃ rakṣanti pādapānR_5,011.063.1
bhagavān api sarvātmā nātikṣobhaṃ pravāyatiR_5,011.063.2
saṃkṣipto 'yaṃ mayātmā ca rāmārthe rāvaṇasya caR_5,011.064.1
siddhiṃ me saṃvidhāsyanti devāḥ sarṣigaṇās tv ihaR_5,011.064.2
brahmā svayambhūr bhagavān devāś caiva diśantu meR_5,011.065.1
siddhim agniś ca vāyuś ca puruhūtaś ca vajradhṛtR_5,011.065.2
varuṇaḥ pāśahastaś ca somādityai tathaiva caR_5,011.066.1
aśvinau ca mahātmānau marutaḥ sarva eva caR_5,011.066.2
siddhiṃ sarvāṇi bhūtāni bhūtānāṃ caiva yaḥ prabhuḥR_5,011.067.1
dāsyanti mama ye cānye adṛṣṭāḥ pathi gocarāḥR_5,011.067.2
tad unnasaṃ pāṇḍuradantam avraṇaṃ śucismitaṃ padmapalāśalocanamR_5,011.068.1
drakṣye tad āryāvadanaṃ kadā nv ahaṃ prasannatārādhipatulyadarśanamR_5,011.068.2
kṣudreṇa pāpena nṛśaṃsakarmaṇā sudāruṇālāṃkṛtaveṣadhāriṇāR_5,011.069.1
balābhibhūtā abalā tapasvinī kathaṃ nu me dṛṣṭapathe 'dya sā bhavetR_5,011.069.2
sa muhūrtam iva dhyatvā manasā cādhigamya tāmR_5,012.001.1
avapluto mahātejāḥ prākāraṃ tasya veśmanaḥR_5,012.001.2
sa tu saṃhṛṣṭasarvāṅgaḥ prākārastho mahākapiḥR_5,012.002.1
puṣpitāgrān vasantādau dadarśa vividhān drumānR_5,012.002.2
sālān aśokān bhavyāṃś ca campakāṃś ca supuṣpitānR_5,012.003.1
uddālakān nāgavṛkṣāṃś cūtān kapimukhān apiR_5,012.003.2
athāmravaṇasaṃchannāṃ latāśatasamāvṛtāmR_5,012.004.1
jyāmukta iva nārācaḥ pupluve vṛkṣavāṭikāmR_5,012.004.2
sa praviṣya vicitrāṃ tāṃ vihagair abhināditāmR_5,012.005.1
rājataiḥ kāñcanaiś caiva pādapaiḥ sarvatovṛtāmR_5,012.005.2
vihagair mṛgasaṃghaiś ca vicitrāṃ citrakānanāmR_5,012.006.1
uditādityasaṃkāśāṃ dadarśa hanumān kapiḥR_5,012.006.2
vṛtāṃ nānāvidhair vṛkṣaiḥ puṣpopagaphalopagaiḥR_5,012.007.1
kokilair bhṛṅgarājaiś ca mattair nityaniṣevitāmR_5,012.007.2
prahṛṣṭamanuje kale mṛgapakṣisamākuleR_5,012.008.1
mattabarhiṇasaṃghuṣṭāṃ nānādvijagaṇāyutāmR_5,012.008.2
mārgamāṇo varārohāṃ rājaputrīm aninditāmR_5,012.009.1
sukhaprasuptān vihagān bodhayām āsa vānaraḥR_5,012.009.2
utpatadbhir dvijagaṇaiḥ pakṣaiḥ sālāḥ samāhatāḥR_5,012.010.1
anekavarṇā vividhā mumucuḥ puṣpavṛṣṭayaḥR_5,012.010.2
puṣpāvakīrṇaḥ śuśubhe hanumān mārutātmajaḥR_5,012.011.1
aśokavanikāmadhye yathā puṣpamayo giriḥR_5,012.011.2
diśaḥ sarvābhidāvantaṃ vṛkṣaṣaṇḍagataṃ kapimR_5,012.012.1
dṛṣṭvā sarvāṇi bhūtāni vasanta iti menireR_5,012.012.2
vṛkṣebhyaḥ patitaiḥ puṣpair avakīrṇā pṛthagvidhaiḥR_5,012.013.1
rarāja vasudhā tatra pramadeva vibhūṣitāR_5,012.013.2
tarasvinā te taravas tarasābhiprakampitāḥR_5,012.014.1
kusumāni vicitrāṇi sasṛjuḥ kapinā tadāR_5,012.014.2
nirdhūtapatraśikharāḥ śīrṇapuṣpaphaladrumāḥR_5,012.015.1
nikṣiptavastrābharaṇā dhūrtā iva parājitāḥR_5,012.015.2
hanūmatā vegavatā kampitās te nagottamāḥR_5,012.016.1
puṣpaparṇaphalāny āśu mumucuḥ puṣpaśālinaḥR_5,012.016.2
vihaṃgasaṃghair hīnās te skandhamātrāśrayā drumāḥR_5,012.017.1
babhūvur agamāḥ sarve māruteneva nirdhutāḥR_5,012.017.2
vidhūtakeśī yuvatir yathā mṛditavarṇikāR_5,012.018.1
niṣpītaśubhadantauṣṭhī nakhair dantaiś ca vikṣatāR_5,012.018.2
tathā lāṅgūlahastaiś ca caraṇābhyāṃ ca marditāR_5,012.019.1
babhūvāśokavanikā prabhagnavarapādapāR_5,012.019.2
mahālatānāṃ dāmāni vyadhamat tarasā kapiḥR_5,012.020.1
yathā prāvṛṣi vindhyasya meghajālāni mārutaḥR_5,012.020.2
sa tatra maṇibhūmīś ca rājatīś ca manoramāḥR_5,012.021.1
tathā kāñcanabhūmīś ca vicaran dadṛśe kapiḥR_5,012.021.2
vāpīś ca vividhākārāḥ pūrṇāḥ paramavāriṇāR_5,012.022.1
mahārhair maṇisopānair upapannās tatas tataḥR_5,012.022.2
muktāpravālasikatā sphaṭikāntarakuṭṭimāḥR_5,012.023.1
kāñcanais tarubhiś citrais tīrajair upaśobhitāḥR_5,012.023.2
phullapadmotpalavanāś cakravākopakūjitāḥR_5,012.024.1
natyūharutasaṃghuṣṭā haṃsasārasanāditāḥR_5,012.024.2
dīrghābhir drumayuktābhiḥ saridbhiś ca samantataḥR_5,012.025.1
amṛtopamatoyābhiḥ śivābhir upasaṃskṛtāḥR_5,012.025.2
latāśatair avatatāḥ santānakasamāvṛtāḥR_5,012.026.1
nānāgulmāvṛtavanāḥ karavīrakṛtāntarāḥR_5,012.026.2
tato 'mbudharasaṃkāśaṃ pravṛddhaśikharaṃ girimR_5,012.027.1
vicitrakūṭaṃ kūṭaiś ca sarvataḥ parivāritamR_5,012.027.2
śilāgṛhair avatataṃ nānāvṛkṣaiḥ samāvṛtamR_5,012.028.1
dadarśa kapiśārdūlo ramyaṃ jagati parvatamR_5,012.028.2
dadarśa ca nagāt tasmān nadīṃ nipatitāṃ kapiḥR_5,012.029.1
aṅkād iva samutpatya priyasya patitāṃ priyāmR_5,012.029.2
jale nipatitāgraiś ca pādapair upaśobhitāmR_5,012.030.1
vāryamāṇām iva kruddhāṃ pramadāṃ priyabandhubhiḥR_5,012.030.2
punar āvṛttatoyāṃ ca dadarśa sa mahākapiḥR_5,012.031.1
prasannām iva kāntasya kāntāṃ punar upasthitāmR_5,012.031.2
tasyādūrāt sa padminyo nānādvijagaṇāyutāḥR_5,012.032.1
dadarśa kapiśārdūlo hanumān mārutātmajaḥR_5,012.032.2
kṛtrimāṃ dīrghikāṃ cāpi pūrṇāṃ śītena vāriṇāR_5,012.033.1
maṇipravarasopānāṃ muktāsikataśobhitāmR_5,012.033.2
prāsādaiḥ sumahadbhiś ca nirmitair viśvakarmaṇāR_5,012.034.1
kānanaiḥ kṛtrimaiś cāpi sarvataḥ samalaṃkṛtāmR_5,012.034.2
ye ke cit pādapās tatra puṣpopagaphalopagāḥR_5,012.035.1
sacchatrāḥ savitardīkāḥ sarve sauvarṇavedikāḥR_5,012.035.2
latāpratānair bahubhiḥ parṇaiś ca bahubhir vṛtāmR_5,012.036.1
kāñcanīṃ śiṃśupām ekāṃ dadarśa sa mahākapiḥR_5,012.036.2
so 'paśyad bhūmibhāgāṃś ca gartaprasravaṇāni caR_5,012.037.1
suvarṇavṛkṣān aparān dadarśa śikhisaṃnibhānR_5,012.037.2
teṣāṃ drumāṇāṃ prabhayā meror iva mahākapiḥR_5,012.038.1
amanyata tadā vīraḥ kāñcano 'smīti vānaraḥR_5,012.038.2
tāṃ kāñcanais tarugaṇair mārutena ca vījitāmR_5,012.039.1
kiṅkiṇīśatanirghoṣāṃ dṛṣṭvā vismayam āgamatR_5,012.039.2
supuṣpitāgrāṃ rucirāṃ taruṇāṅkurapallavāmR_5,012.040.1
tām āruhya mahāvegaḥ śiṃśapāṃ parṇasaṃvṛtāmR_5,012.040.2
ito drakṣyāmi vaidehīṃ rāma darśanalālasāmR_5,012.041.1
itaś cetaś ca duḥkhārtāṃ saṃpatantīṃ yadṛcchayāR_5,012.041.2
aśokavanikā ceyaṃ dṛḍhaṃ ramyā durātmanaḥR_5,012.042.1
campakaiś candanaiś cāpi bakulaiś ca vibhūṣitāR_5,012.042.2
iyaṃ ca nalinī ramyā dvijasaṃghaniṣevitāR_5,012.043.1
imāṃ sā rāmamahiṣī nūnam eṣyati jānakīR_5,012.043.2
sā rāma rāmamahiṣī rāghavasya priyā sadāR_5,012.044.1
vanasaṃcārakuśalā nūnam eṣyati jānakīR_5,012.044.2
atha vā mṛgaśāvākṣī vanasyāsya vicakṣaṇāR_5,012.045.1
vanam eṣyati sā ceha rāmacintānukarśitāR_5,012.045.2
rāmaśokābhisaṃtaptā sā devī vāmalocanāR_5,012.046.1
vanavāsaratā nityam eṣyate vanacāriṇīR_5,012.046.2
vanecarāṇāṃ satataṃ nūnaṃ spṛhayate purāR_5,012.047.1
rāmasya dayitā bhāryā janakasya sutā satīR_5,012.047.2
saṃdhyākālamanāḥ śyāmā dhruvam eṣyati jānakīR_5,012.048.1
nadīṃ cemāṃ śivajalāṃ saṃdhyārthe varavarṇinīR_5,012.048.2
tasyāś cāpy anurūpeyam aśokavanikā śubhāR_5,012.049.1
śubhā yā pārthivendrasya patnī rāmasya saṃmitāR_5,012.049.2
yadi jivati sā devī tārādhipanibhānanāR_5,012.050.1
āgamiṣyati sāvaśyam imāṃ śivajalāṃ nadīmR_5,012.050.2
evaṃ tu matvā hanumān mahātmā pratīkṣamāṇo manujendrapatnīmR_5,012.051.1
avekṣamāṇaś ca dadarśa sarvaṃ supuṣpite parṇaghane nilīnaḥR_5,012.051.2
sa vīkṣamāṇas tatrastho mārgamāṇaś ca maithilīmR_5,013.001.1
avekṣamāṇaś ca mahīṃ sarvāṃ tām anvavaikṣataR_5,013.001.2
santāna kalatābhiś ca pādapair upaśobhitāmR_5,013.002.1
divyagandharasopetāṃ sarvataḥ samalaṃkṛtāmR_5,013.002.2
tāṃ sa nandanasaṃkāśāṃ mṛgapakṣibhir āvṛtāmR_5,013.003.1
harmyaprāsādasaṃbādhāṃ kokilākulaniḥsvanāmR_5,013.003.2
kāñcanotpalapadmābhir vāpībhir upaśobhitāmR_5,013.004.1
bahvāsanakuthopetāṃ bahubhūmigṛhāyutāmR_5,013.004.2
sarvartukusumai ramyaiḥ phalavadbhiś ca pādapaiḥR_5,013.005.1
puṣpitānām aśokānāṃ śriyā sūryodayaprabhāmR_5,013.005.2
niṣpatraśākhāṃ vihagaiḥ kriyamāṇām ivāsakṛtR_5,013.006.1
viniṣpatadbhiḥ śataśaś citraiḥ puṣpāvataṃsakaiḥR_5,013.006.2
āmūlapuṣpanicitair aśokaiḥ śokanāśanaiḥR_5,013.007.1
puṣpabhārātibhāraiś ca spṛśadbhir iva medinīmR_5,013.007.2
karṇikāraiḥ kusumitaiḥ kiṃśukaiś ca supuṣpitaiḥR_5,013.008.1
sa deśaḥ prabhayā teṣāṃ pradīpta iva sarvataḥR_5,013.008.2
puṃnāgāḥ saptaparṇāś ca campakoddālakās tathāR_5,013.009.1
vivṛddhamūlā bahavaḥ śobhante sma supuṣpitāḥR_5,013.009.2
śātakumbhanibhāḥ ke cit ke cid agniśikhopamāḥR_5,013.010.1
nīlāñjananibhāḥ ke cit tatrāśokāḥ sahasraśaḥR_5,013.010.2
nandanaṃ vividhodyānaṃ citraṃ caitrarathaṃ yathāR_5,013.011.1
ativṛttam ivācintyaṃ divyaṃ ramyaṃ śriyā vṛtamR_5,013.011.2
dvitīyam iva cākāśaṃ puṣpajyotirgaṇāyutamR_5,013.012.1
puṣparatnaśataiś citraṃ pañcamaṃ sāgaraṃ yathāR_5,013.012.2
sarvartupuṣpair nicitaṃ pādapair madhugandhibhiḥR_5,013.013.1
nānāninādair udyānaṃ ramyaṃ mṛgagaṇair dvijaiḥR_5,013.013.2
anekagandhapravahaṃ puṇyagandhaṃ manoramamR_5,013.014.1
śailendram iva gandhāḍhyaṃ dvitīyaṃ gandhamādanamR_5,013.014.2
aśokavanikāyāṃ tu tasyāṃ vānarapuṃgavaḥR_5,013.015.1
sa dadarśāvidūrasthaṃ caityaprāsādam ūrjitamR_5,013.015.2
madhye stambhasahasreṇa sthitaṃ kailāsapāṇḍuramR_5,013.016.1
pravālakṛtasopānaṃ taptakāñcanavedikamR_5,013.016.2
muṣṇantam iva cakṣūṃṣi dyotamānam iva śriyāR_5,013.017.1
vimalaṃ prāṃśubhāvatvād ullikhantam ivāmbaramR_5,013.017.2
upavāsakṛśāṃ dīnāṃ niḥśvasāntīṃ punaḥ punaḥR_5,013.018.1
dadarśa śuklapakṣādau candrarekhām ivāmalāmR_5,013.018.2
mandaprakhyāyamānena rūpeṇa ruciraprabhāmR_5,013.019.1
pinaddhāṃ dhūmajālena śikhām iva vibhāvasoḥR_5,013.019.2
pītenaikena saṃvītāṃ kliṣṭenottamavāsasāR_5,013.020.1
sapaṅkām analaṃkārāṃ vipadmām iva padminīmR_5,013.020.2
vrīḍitāṃ duḥkhasaṃtaptāṃ parimlānāṃ tapasvinīmR_5,013.021.1
graheṇāṅgārakeṇaiva pīḍitām iva rohiṇīmR_5,013.021.2
aśrupūrṇamukhīṃ dīnāṃ kṛśām ananaśena caR_5,013.022.1
śokadhyānaparāṃ dīnāṃ nityaṃ duḥkhaparāyaṇāmR_5,013.022.2
priyaṃ janam apaśyantīṃ paśyantīṃ rākṣasīgaṇamR_5,013.023.1
svagaṇena mṛgīṃ hīnāṃ śvagaṇābhivṛtām ivaR_5,013.023.2
nīlanāgābhayā veṇyā jaghanaṃ gatayaikayāR_5,013.024.1
sukhārhāṃ duḥkhasaṃtaptāṃ vyasanānām akodivāmR_5,013.024.2
tāṃ samīkṣya viśālākṣīm adhikaṃ malināṃ kṛśāmR_5,013.025.1
tarkayām āsa sīteti kāraṇair upapādibhiḥR_5,013.025.2
hriyamāṇā tadā tena rakṣasā kāmarūpiṇāR_5,013.026.1
yathārūpā hi dṛṣṭā vai tathārūpeyam aṅganāR_5,013.026.2
pūrṇacandrānanāṃ subhrūṃ cāruvṛttapayodharāmR_5,013.027.1
kurvantīṃ prabhayā devīṃ sarvā vitimirā diśaḥR_5,013.027.2
tāṃ nīlakeśīṃ bimbauṣṭhīṃ sumadhyāṃ supratiṣṭhitāmR_5,013.028.1
sītāṃ padmapalāśākṣīṃ manmathasya ratiṃ yathāR_5,013.028.2
iṣṭāṃ sarvasya jagataḥ pūrṇacandraprabhām ivaR_5,013.029.1
bhūmau sutanum āsīnāṃ niyatām iva tāpasīmR_5,013.029.2
niḥśvāsabahulāṃ bhīruṃ bhujagendravadhūm ivaR_5,013.030.1
śokajālena mahatā vitatena na rājatīmR_5,013.030.2
saṃsaktāṃ dhūmajālena śikhām iva vibhāvasoḥR_5,013.031.1
tāṃ smṛtīm iva saṃdigdhām ṛddhiṃ nipatitām ivaR_5,013.031.2
vihatām iva ca śraddhām āśāṃ pratihatām ivaR_5,013.032.1
sopasargāṃ yathā siddhiṃ buddhiṃ sakaluṣām ivaR_5,013.032.2
abhūtenāpavādena kīrtiṃ nipatitām ivaR_5,013.033.1
rāmoparodhavyathitāṃ rakṣoharaṇakarśitāmR_5,013.033.2
bāṣpāmbupratipūrṇena kṛṣṇavaktrākṣipakṣmaṇāR_5,013.034.1
vadanenāprasannena niḥśvasantīṃ punaḥ punaḥR_5,013.034.2
malapaṅkadharāṃ dīnāṃ maṇḍanārhām amaṇḍitāmR_5,013.035.1
prabhāṃ nakṣatrarājasya kālameghair ivāvṛtāmR_5,013.035.2
tasya saṃdidihe buddhir muhuḥ sītāṃ nirīkṣya tuR_5,013.036.1
āmnāyānām ayogena vidyāṃ praśithilām ivaR_5,013.036.2
duḥkhena bubudhe sītāṃ hanumān analaṃkṛtāmR_5,013.037.1
saṃskāreṇa yathāhīnāṃ vācam arthāntaraṃ gatāmR_5,013.037.2
tāṃ samīkṣya viśālākṣīṃ rājaputrīm aninditāmR_5,013.038.1
tarkayām āsa sīteti kāraṇair upapādayanR_5,013.038.2
vaidehyā yāni cāṅgeṣu tadā rāmo 'nvakīrtayatR_5,013.039.1
tāny ābharaṇajālāni gātraśobhīny alakṣayatR_5,013.039.2
sukṛtau karṇaveṣṭau ca śvadaṃṣṭrau ca susaṃsthitauR_5,013.040.1
maṇividrumacitrāṇi hasteṣv ābharaṇāni caR_5,013.040.2
śyāmāni cirayuktatvāt tathā saṃsthānavanti caR_5,013.041.1
tāny evaitāni manye 'haṃ yāni rāmo 'vnakīrtayatR_5,013.041.2
tatra yāny avahīnāni tāny ahaṃ nopalakṣayeR_5,013.042.1
yāny asyā nāvahīnāni tānīmāni na saṃśayaḥR_5,013.042.2
pītaṃ kanakapaṭṭābhaṃ srastaṃ tad vasanaṃ śubhamR_5,013.043.1
uttarīyaṃ nagāsaktaṃ tadā dṛṣṭaṃ plavaṃgamaiḥR_5,013.043.2
bhūṣaṇāni ca mukhyāni dṛṣṭāni dharaṇītaleR_5,013.044.1
anayaivāpaviddhāni svanavanti mahānti caR_5,013.044.2
idaṃ ciragṛhītatvād vasanaṃ kliṣṭavattaramR_5,013.045.1
tathā hi nūnaṃ tad varṇaṃ tathā śrīmad yathetaratR_5,013.045.2
iyaṃ kanakavarṇāṅgī rāmasya mahiṣī priyāR_5,013.046.1
pranaṣṭāpi satī yasya manaso na praṇaśyatiR_5,013.046.2
iyaṃ sā yat kṛte rāmaś caturbhiḥ paritapyateR_5,013.047.1
kāruṇyenānṛśaṃsyena śokena madanena caR_5,013.047.2
strī pranaṣṭeti kāruṇyād āśritety ānṛśaṃsyataḥR_5,013.048.1
patnī naṣṭeti śokena priyeti madanena caR_5,013.048.2
asyā devyā yathā rūpam aṅgapratyaṅgasauṣṭhavamR_5,013.049.1
rāmasya ca yathārūpaṃ tasyeyam asitekṣaṇāR_5,013.049.2
asyā devyā manas tasmiṃs tasya cāsyāṃ pratiṣṭhitamR_5,013.050.1
teneyaṃ sa ca dharmātmā muhūrtam api jīvatiR_5,013.050.2
duṣkaraṃ kurute rāmo ya imāṃ mattakāśinīmR_5,013.051.1
sītāṃ vinā mahābāhur muhūrtam api jīvatiR_5,013.051.2
evaṃ sītāṃ tadā dṛṣṭvā hṛṣṭaḥ pavanasaṃbhavaḥR_5,013.052.1
jagāma manasā rāmaṃ praśaśaṃsa ca taṃ prabhumR_5,013.052.2
praśasya tu praśastavyāṃ sītāṃ tāṃ haripuṃgavaḥR_5,014.001.1
guṇābhirāmaṃ rāmaṃ ca punaś cintāparo 'bhavatR_5,014.001.2
sa muhūrtam iva dhyātvā bāṣpaparyākulekṣaṇaḥR_5,014.002.1
sītām āśritya tejasvī hanumān vilalāpa haR_5,014.002.2
mānyā guruvinītasya lakṣmaṇasya gurupriyāR_5,014.003.1
yadi sītāpi duḥkhārtā kālo hi duratikramaḥR_5,014.003.2
rāmasya vyavasāyajñā lakṣmaṇasya ca dhīmataḥR_5,014.004.1
nātyarthaṃ kṣubhyate devī gaṅgeva jaladāgameR_5,014.004.2
tulyaśīlavayovṛttāṃ tulyābhijanalakṣaṇāmR_5,014.005.1
rāghavo 'rhati vaidehīṃ taṃ ceyam asitekṣaṇāR_5,014.005.2
tāṃ dṛṣṭvā navahemābhāṃ lokakāntām iva śriyamR_5,014.006.1
jagāma manasā rāmaṃ vacanaṃ cedam abravītR_5,014.006.2
asyā hetor viśālākṣyā hato vālī mahābalaḥR_5,014.007.1
rāvaṇapratimo vīrye kabandhaś ca nipātitaḥR_5,014.007.2
virādhaś ca hataḥ saṃkhye rākṣaso bhīmavikramaḥR_5,014.008.1
vane rāmeṇa vikramya mahendreṇeva śambaraḥR_5,014.008.2
caturdaśasahasrāṇi rakṣasāṃ bhīmakarmaṇāmR_5,014.009.1
nihatāni janasthāne śarair agniśikhopamaiḥR_5,014.009.2
kharaś ca nihataḥ saṃkhye triśirāś ca nipātitaḥR_5,014.010.1
dūṣaṇaś ca mahātejā rāmeṇa viditātmanāR_5,014.010.2
aiśvaryaṃ vānarāṇāṃ ca durlabhaṃ vālipālitamR_5,014.011.1
asyā nimitte sugrīvaḥ prāptavāṃl lokasatkṛtamR_5,014.011.2
sāgaraś ca mayā krāntaḥ śrīmān nadanadīpatiḥR_5,014.012.1
asyā hetor viśālākṣyāḥ purī ceyaṃ nirīkṣitāR_5,014.012.2
yadi rāmaḥ samudrāntāṃ medinīṃ parivartayetR_5,014.013.1
asyāḥ kṛte jagac cāpi yuktam ity eva me matiḥR_5,014.013.2
rājyaṃ vā triṣu lokeṣu sītā vā janakātmajāR_5,014.014.1
trailokyarājyaṃ sakalaṃ sītāyā nāpnuyāt kalāmR_5,014.014.2
iyaṃ sā dharmaśīlasya maithilasya mahātmanaḥR_5,014.015.1
sutā janakarājasya sītā bhartṛdṛḍhavratāR_5,014.015.2
utthitā medinīṃ bhittvā kṣetre halamukhakṣateR_5,014.016.1
padmareṇunibhaiḥ kīrṇā śubhaiḥ kedārapāṃsubhiḥR_5,014.016.2
vikrāntasyāryaśīlasya saṃyugeṣv anivartinaḥR_5,014.017.1
snuṣā daśarathasyaiṣā jyeṣṭhā rājño yaśasvinīR_5,014.017.2
dharmajñasya kṛtajñasya rāmasya viditātmanaḥR_5,014.018.1
iyaṃ sā dayitā bhāryā rākṣasī vaśam āgatāR_5,014.018.2
sarvān bhogān parityajya bhartṛsnehabalāt kṛtāR_5,014.019.1
acintayitvā duḥkhāni praviṣṭā nirjanaṃ vanamR_5,014.019.2
saṃtuṣṭā phalamūlena bhartṛśuśrūṣaṇe ratāR_5,014.020.1
yā parāṃ bhajate prītiṃ vane 'pi bhavane yathāR_5,014.020.2
seyaṃ kanakavarṇāṅgī nityaṃ susmitabhāṣiṇīR_5,014.021.1
sahate yātanām etām anarthānām abhāginīR_5,014.021.2
imāṃ tu śīlasaṃpannāṃ draṣṭum icchati rāghavaḥR_5,014.022.1
rāvaṇena pramathitāṃ prapām iva pipāsitaḥR_5,014.022.2
asyā nūnaṃ punar lābhād rāghavaḥ prītim eṣyatiR_5,014.023.1
rājā rājyaparibhraṣṭaḥ punaḥ prāpyeva medinīmR_5,014.023.2
kāmabhogaiḥ parityaktā hīnā bandhujanena caR_5,014.024.1
dhārayaty ātmano dehaṃ tatsamāgamakāṅkṣiṇīR_5,014.024.2
naiṣā paśyati rākṣasyo nemān puṣpaphaladrumānR_5,014.025.1
ekasthahṛdayā nūnaṃ rāmam evānupaśyatiR_5,014.025.2
bhartā nāma paraṃ nāryā bhūṣaṇaṃ bhūṣaṇād apiR_5,014.026.1
eṣā hi rahitā tena śobhanārhā na śobhateR_5,014.026.2
duṣkaraṃ kurute rāmo hīno yad anayā prabhuḥR_5,014.027.1
dhārayaty ātmano dehaṃ na duḥkhenāvasīdatiR_5,014.027.2
imām asitakeśāntāṃ śatapatranibhekṣaṇāmR_5,014.028.1
sukhārhāṃ duḥkhitāṃ dṛṣṭvā mamāpi vyathitaṃ manaḥR_5,014.028.2
kṣitikṣamā puṣkarasaṃnibhākṣī yā rakṣitā rāghavalakṣmaṇābhyāmR_5,014.029.1
sā rākṣasībhir vikṛtekṣaṇābhiḥ saṃrakṣyate saṃprati vṛkṣamūleR_5,014.029.2
himahatanalinīva naṣṭaśobhā vyasanaparamparayā nipīḍyamānāR_5,014.030.1
sahacararahiteva cakravākī janakasutā kṛpaṇāṃ daśāṃ prapannāR_5,014.030.2
asyā hi puṣpāvanatāgraśākhāḥ śokaṃ dṛḍhaṃ vai janayaty aśokāḥR_5,014.031.1
himavyapāyena ca mandaraśmir abhyutthito naikasahasraraśmiḥR_5,014.031.2
ity evam arthaṃ kapir anvavekṣya sīteyam ity eva niviṣṭabuddhiḥR_5,014.032.1
saṃśritya tasmin niṣasāda vṛkṣe balī harīṇām ṛṣabhas tarasvīR_5,014.032.2
tataḥ kumudaṣaṇḍābho nirmalaṃ nirmalaḥ svayamR_5,015.001.1
prajagāma nabhaś candro haṃso nīlam ivodakamR_5,015.001.2
sācivyam iva kurvan sa prabhayā nirmalaprabhaḥR_5,015.002.1
candramā raśmibhiḥ śītaiḥ siṣeve pavanātmajamR_5,015.002.2
sa dadarśa tataḥ sītāṃ pūrṇacandranibhānanāmR_5,015.003.1
śokabhārair iva nyastāṃ bhārair nāvam ivāmbhasiR_5,015.003.2
didṛkṣamāṇo vaidehīṃ hanūmān mārutātmajaḥR_5,015.004.1
sa dadarśāvidūrasthā rākṣasīr ghoradarśanāḥR_5,015.004.2
ekākṣīm ekakarṇāṃ ca karṇaprāvaraṇāṃ tathāR_5,015.005.1
akarṇāṃ śaṅkukarṇāṃ ca mastakocchvāsanāsikāmR_5,015.005.2
atikāyottamāṅgīṃ ca tanudīrghaśirodharāmR_5,015.006.1
dhvastakeśīṃ tathākeśīṃ keśakambaladhāriṇīmR_5,015.006.2
lambakarṇalalāṭāṃ ca lambodarapayodharāmR_5,015.007.1
lambauṣṭhīṃ cibukauṣṭhīṃ ca lambāsyāṃ lambajānukāmR_5,015.007.2
hrasvāṃ dīrghāṃ ca kubjāṃ ca vikaṭāṃ vāmanāṃ tathāR_5,015.008.1
karālāṃ bhugnavastrāṃ ca piṅgākṣīṃ vikṛtānanāmR_5,015.008.2
vikṛtāḥ piṅgalāḥ kālīḥ krodhanāḥ kalahapriyāḥR_5,015.009.1
kālāyasamahāśūlakūṭamudgaradhāriṇīḥR_5,015.009.2
varāhamṛgaśārdūlamahiṣājaśivā mukhāḥR_5,015.010.1
gajoṣṭrahayapādāś ca nikhātaśiraso 'parāḥR_5,015.010.2
ekahastaikapādāś ca kharakarṇyaśvakarṇikāḥR_5,015.011.1
gokarṇīr hastikarṇīś ca harikarṇīs tathāparāḥR_5,015.011.2
anāsā atināsāś ca tiryan nāsā vināsikāḥR_5,015.012.1
gajasaṃnibhanāsāś ca lalāṭocchvāsanāsikāḥR_5,015.012.2
hastipādā mahāpādā gopādāḥ pādacūlikāḥR_5,015.013.1
atimātraśirogrīvā atimātrakucodarīḥR_5,015.013.2
atimātrāsya netrāś ca dīrghajihvānakhās tathāR_5,015.014.1
ajāmukhīr hastimukhīr gomukhīḥ sūkarīmukhīḥR_5,015.014.2
hayoṣṭrakharavaktrāś ca rākṣasīr ghoradarśanāḥR_5,015.015.1
śūlamudgarahastāś ca krodhanāḥ kalahapriyāḥR_5,015.015.2
karālā dhūmrakeśīś ca rakṣasīr vikṛtānanāḥR_5,015.016.1
pibantīḥ satataṃ pānaṃ sadā māṃsasurāpriyāḥR_5,015.016.2
māṃsaśoṇitadigdhāṅgīr māṃsaśoṇitabhojanāḥR_5,015.017.1
tā dadarśa kapiśreṣṭho romaharṣaṇadarśanāḥR_5,015.017.2
skandhavantam upāsīnāḥ parivārya vanaspatimR_5,015.018.1
tasyādhastāc ca tāṃ devīṃ rājaputrīm aninditāmR_5,015.018.2
lakṣayām āsa lakṣmīvān hanūmāñ janakātmajāmR_5,015.019.1
niṣprabhāṃ śokasaṃtaptāṃ malasaṃkulamūrdhajāmR_5,015.019.2
kṣīṇapuṇyāṃ cyutāṃ bhūmau tārāṃ nipatitām ivaR_5,015.020.1
cāritrya vyapadeśāḍhyāṃ bhartṛdarśanadurgatāmR_5,015.020.2
bhūṣaṇair uttamair hīnāṃ bhartṛvātsalyabhūṣitāmR_5,015.021.1
rākṣasādhipasaṃruddhāṃ bandhubhiś ca vinākṛtāmR_5,015.021.2
viyūthāṃ siṃhasaṃruddhāṃ baddhāṃ gajavadhūm ivaR_5,015.022.1
candralekhāṃ payodānte śāradābhrair ivāvṛtāmR_5,015.022.2
kliṣṭarūpām asaṃsparśād ayuktām iva vallakīmR_5,015.023.1
sītāṃ bhartṛhite yuktām ayuktāṃ rakṣasāṃ vaśeR_5,015.023.2
tābhiḥ parivṛtāṃ tatra sagrahām iva rohiṇīmR_5,015.024.1
dadarśa hanumān devīṃ latām akusumām ivaR_5,015.024.2
sā malena ca digdhāṅgī vapuṣā cāpy alaṃkṛtāR_5,015.025.1
mṛṇālī paṅkadigdheva vibhāti ca na bhāti caR_5,015.025.2
malinena tu vastreṇa parikliṣṭena bhāminīmR_5,015.026.1
saṃvṛtāṃ mṛgaśāvākṣīṃ dadarśa hanumān kapiḥR_5,015.026.2
tāṃ devīṃ dīnavadanām adīnāṃ bhartṛtejasāR_5,015.027.1
rakṣitāṃ svena śīlena sītām asitalocanāmR_5,015.027.2
tāṃ dṛṣṭvā hanumān sītāṃ mṛgaśāvanibhekṣaṇāmR_5,015.028.1
mṛgakanyām iva trastāṃ vīkṣamāṇāṃ samantataḥR_5,015.028.2
dahantīm iva niḥśvāsair vṛkṣān pallavadhāriṇaḥR_5,015.029.1
saṃghātam iva śokānāṃ duḥkhasyormim ivotthitāmR_5,015.029.2
R_5,015.029R_5,015.030.1
tāṃ kṣāmāṃ suvibhaktāṅgīṃ vinābharaṇaśobhinīmR_5,015.030.2
harṣajāni ca so 'śrūṇi tāṃ dṛṣṭvā madirekṣaṇāmR_5,015.031.1
mumoca hanumāṃs tatra namaś cakre ca rāghavamR_5,015.031.2
namaskṛtvā ca rāmāya lakṣmaṇāya ca vīryavānR_5,015.032.1
sītādarśanasaṃhṛṣṭo hanūmān saṃvṛto 'bhavatR_5,015.032.2
tathā viprekṣamāṇasya vanaṃ puṣpitapādapamR_5,016.001.1
vicinvataś ca vaidehīṃ kiṃ cic cheṣā niśābhavatR_5,016.001.2
ṣaḍaṅgavedaviduṣāṃ kratupravarayājināmR_5,016.002.1
śuśrāva brahmaghoṣāṃś ca virātre brahmarakṣasāmR_5,016.002.2
atha maṅgalavāditraiḥ śabdaiḥ śrotramanoharaiḥR_5,016.003.1
prābodhyata mahābāhur daśagrīvo mahābalaḥR_5,016.003.2
vibudhya tu yathākālaṃ rākṣasendraḥ pratāvapānR_5,016.004.1
srastamālyāmbaradharo vaidehīm anvacintayatR_5,016.004.2
bhṛśaṃ niyuktas tasyāṃ ca madanena madotkaṭaḥR_5,016.005.1
na sa taṃ rākṣasaḥ kāmaṃ śaśākātmani gūhitumR_5,016.005.2
sa sarvābharaṇair yukto bibhrac chriyam anuttamāmR_5,016.006.1
tāṃ nagair vividhair juṣṭāṃ sarvapuṣpaphalopagaiḥR_5,016.006.2
vṛtāṃ puṣkariṇībhiś ca nānāpuṣpopaśobhitāmR_5,016.007.1
sadāmadaiś ca vihagair vicitrāṃ paramādbhutāmR_5,016.007.2
īhāmṛgaiś ca vividhaiś vṛtāṃ dṛṣṭimanoharaiḥR_5,016.008.1
vīthīḥ saṃprekṣamāṇaś ca maṇikāñcanatoraṇāḥR_5,016.008.2
nānāmṛgagaṇākīrṇāṃ phalaiḥ prapatitair vṛtāmR_5,016.009.1
aśokavanikām eva prāviśat saṃtatadrumāmR_5,016.009.2
aṅganāśatamātraṃ tu taṃ vrajantam anuvrajatR_5,016.010.1
mahendram iva paulastyaṃ devagandharvayoṣitaḥR_5,016.010.2
dīpikāḥ kāñcanīḥ kāś cij jagṛhus tatra yoṣitaḥR_5,016.011.1
bālavyajanahastāś ca tālavṛntāni cāparāḥR_5,016.011.2
kāñcanair api bhṛṅgārair jahruḥ salilam agrataḥR_5,016.012.1
maṇḍalāgrān asīṃś caiva gṛhyānyāḥ pṛṣṭhato yayuḥR_5,016.012.2
kā cid ratnamayīṃ pātrīṃ pūrṇāṃ pānasya bhāminīR_5,016.013.1
dakṣiṇā dakṣiṇenaiva tadā jagrāha pāṇināR_5,016.013.2
rājahaṃsapratīkāśaṃ chatraṃ pūrṇaśaśiprabhamR_5,016.014.1
sauvarṇadaṇḍam aparā gṛhītvā pṛṣṭhato yayauR_5,016.014.2
nidrāmadaparītākṣyo rāvaṇasyottamastriyaḥR_5,016.015.1
anujagmuḥ patiṃ vīraṃ ghanaṃ vidyullatā ivaR_5,016.015.2
tataḥ kāñcīninādaṃ ca nūpurāṇāṃ ca niḥsvanamR_5,016.016.1
śuśrāva paramastrīṇāṃ sa kapir mārutātmajaḥR_5,016.016.2
taṃ cāpratimakarmāṇam acintyabalapauruṣamR_5,016.017.1
dvāradeśam anuprāptaṃ dadarśa hanumān kapiḥR_5,016.017.2
dīpikābhir anekābhiḥ samantād avabhāsitamR_5,016.018.1
gandhatailāvasiktābhir dhriyamāṇābhir agrataḥR_5,016.018.2
kāmadarpamadair yuktaṃ jihmatāmrāyatekṣaṇamR_5,016.019.1
samakṣam iva kandarpam apaviddha śarāsanamR_5,016.019.2
mathitāmṛtaphenābham arajo vastram uttamamR_5,016.020.1
salīlam anukarṣantaṃ vimuktaṃ saktam aṅgadeR_5,016.020.2
taṃ patraviṭape līnaḥ patrapuṣpaghanāvṛtaḥR_5,016.021.1
samīpam upasaṃkrāntaṃ nidhyātum upacakrameR_5,016.021.2
avekṣamāṇaś ca tato dadarśa kapikuñjaraḥR_5,016.022.1
rūpayauvanasaṃpannā rāvaṇasya varastriyaḥR_5,016.022.2
tābhiḥ parivṛto rājā surūpābhir mahāyaśāḥR_5,016.023.1
tanmṛgadvijasaṃghuṣṭaṃ praviṣṭaḥ pramadāvanamR_5,016.023.2
kṣībo vicitrābharaṇaḥ śaṅkukarṇo mahābalaḥR_5,016.024.1
tena viśravasaḥ putraḥ sa dṛṣṭo rākṣasādhipaḥR_5,016.024.2
vṛtaḥ paramanārībhis tārābhir iva candramāḥR_5,016.025.1
taṃ dadarśa mahātejās tejovantaṃ mahākapiḥR_5,016.025.2
rāvaṇo 'yaṃ mahābāhur iti saṃcintya vānaraḥR_5,016.026.1
avapluto mahātejā hanūmān mārutātmajaḥR_5,016.026.2
sa tathāpy ugratejāḥ san nirdhūtas tasya tejasāR_5,016.027.1
patraguhyāntare sakto hanūmān saṃvṛto 'bhavatR_5,016.027.2
sa tām asitakeśāntāṃ suśroṇīṃ saṃhatastanīmR_5,016.028.1
didṛkṣur asitāpāṅgīm upāvartata rāvaṇaḥR_5,016.028.2
tasminn eva tataḥ kāle rājaputrī tv aninditāR_5,017.001.1
rūpayauvanasaṃpannaṃ bhūṣaṇottamabhūṣitamR_5,017.001.2
tato dṛṣṭvaiva vaidehī rāvaṇaṃ rākṣasādhipamR_5,017.002.1
prāvepata varārohā pravāte kadalī yathāR_5,017.002.2
ūrubhyām udaraṃ chādya bāhubhyāṃ ca payodharauR_5,017.003.1
upaviṣṭā viśālākṣī rudantī varavarṇinīR_5,017.003.2
daśagrīvas tu vaidehīṃ rakṣitāṃ rākṣasīgaṇaiḥR_5,017.004.1
dadarśa dīnāṃ duḥkhārtaṃ nāvaṃ sannām ivārṇaveR_5,017.004.2
chinnāṃ prapatitāṃ bhūmau śākhām iva vanaspateḥR_5,017.005.1
malamaṇḍanadigdhāṅgīṃ maṇḍanārhām amaṇḍitāmR_5,017.005.2
samīpaṃ rājasiṃhasya rāmasya viditātmanaḥR_5,017.006.1
saṃkalpahayasaṃyuktair yāntīm iva manorathaiḥR_5,017.006.2
śuṣyantīṃ rudatīm ekāṃ dhyānaśokaparāyaṇāmR_5,017.007.1
duḥkhasyāntam apaśyantīṃ rāmāṃ rāmam anuvratāmR_5,017.007.2
veṣṭamānām athāviṣṭāṃ pannagendravadhūm ivaR_5,017.008.1
dhūpyamānāṃ graheṇeva rohiṇīṃ dhūmaketunāR_5,017.008.2
vṛttaśīle kule jātām ācāravati dhārmikeR_5,017.009.1
punaḥ saṃskāram āpannāṃ jātam iva ca duṣkuleR_5,017.009.2
sannām iva mahākīrtiṃ śraddhām iva vimānitāmR_5,017.010.1
prajñām iva parikṣīṇām āśāṃ pratihatām ivaR_5,017.010.2
āyatīm iva vidhvastām ājñāṃ pratihatām ivaR_5,017.011.1
dīptām iva diśaṃ kāle pūjām apahṛtām ivaR_5,017.011.2
padminīm iva vidhvastāṃ hataśūrāṃ camūm ivaR_5,017.012.1
prabhām iva tapodhvastām upakṣīṇām ivāpagāmR_5,017.012.2
vedīm iva parāmṛṣṭāṃ śāntām agniśikhām ivaR_5,017.013.1
paurṇamāsīm iva niśāṃ rāhugrastendumaṇḍalāmR_5,017.013.2
utkṛṣṭaparṇakamalāṃ vitrāsitavihaṃgamāmR_5,017.014.1
hastihastaparāmṛṣṭām ākulāṃ padminīm ivaR_5,017.014.2
patiśokāturāṃ śuṣkāṃ nadīṃ visrāvitām ivaR_5,017.015.1
parayā mṛjayā hīnāṃ kṛṣṇapakṣe niśām ivaR_5,017.015.2
sukumārīṃ sujātāṅgīṃ ratnagarbhagṛhocitāmR_5,017.016.1
tapyamānām ivoṣṇena mṛṇālīm aciroddhṛtāmR_5,017.016.2
gṛhītāmālitāṃ stambhe yūthapena vinākṛtāmR_5,017.017.1
niḥśvasantīṃ suduḥkhārtāṃ gajarājavadhūm ivaR_5,017.017.2
ekayā dīrghayā veṇyā śobhamānām ayatnataḥR_5,017.018.1
nīlayā nīradāpāye vanarājyā mahīm ivaR_5,017.018.2
upavāsena śokena dhyānena ca bhayena caR_5,017.019.1
parikṣīṇāṃ kṛśāṃ dīnām alpāhārāṃ tapodhanāmR_5,017.019.2
āyācamānāṃ duḥkhārtāṃ prāñjaliṃ devatām ivaR_5,017.020.1
bhāvena raghumukhyasya daśagrīvaparābhavamR_5,017.020.2
samīkṣamāṇāṃ rudatīm aninditāṃ supakṣmatāmrāyataśuklalocanāmR_5,017.021.1
anuvratāṃ rāmam atīva maithilīṃ pralobhayām āsa vadhāya rāvaṇaḥR_5,017.021.2
sa tāṃ parivṛtāṃ dīnāṃ nirānandāṃ tapasvinīmR_5,018.001.1
sākārair madhurair vākyair nyadarśayata rāvaṇaḥR_5,018.001.2
māṃ dṛṣṭvā nāganāsorugūhamānā stanodaramR_5,018.002.1
adarśanam ivātmānaṃ bhayān netuṃ tvam icchasiR_5,018.002.2
kāmaye tvāṃ viśālākṣi bahumanyasva māṃ priyeR_5,018.003.1
sarvāṅgaguṇasaṃpanne sarvalokamanohareR_5,018.003.2
neha ke cin manuṣyā vā rākṣasāḥ kāmarūpiṇaḥR_5,018.004.1
vyapasarpatu te sīte bhayaṃ mattaḥ samutthitamR_5,018.004.2
svadharme rakṣasāṃ bhīru sarvathaiṣa na saṃśayaḥR_5,018.005.1
gamanaṃ vā parastrīṇāṃ haraṇaṃ saṃpramathya vāR_5,018.005.2
evaṃ caitad akāmāṃ ca na tvāṃ sprakṣyāmi maithiliR_5,018.006.1
kāmaṃ kāmaḥ śarīre me yathākāmaṃ pravartatāmR_5,018.006.2
devi neha bhayaṃ kāryaṃ mayi viśvasihi priyeR_5,018.007.1
praṇayasva ca tattvena maivaṃ bhūḥ śokalālasāR_5,018.007.2
ekaveṇī dharāśayyā dhyānaṃ malinam ambaramR_5,018.008.1
asthāne 'py upavāsaś ca naitāny aupayikāni teR_5,018.008.2
vicitrāṇi ca mālyāni candanāny agarūṇi caR_5,018.009.1
vividhāni ca vāsāṃsi divyāny ābharaṇāni caR_5,018.009.2
mahārhāṇi ca pānāni yānāni śayanāni caR_5,018.010.1
gītaṃ nṛttaṃ ca vādyaṃ ca labha māṃ prāpya maithiliR_5,018.010.2
strīratnam asi maivaṃ bhūḥ kuru gātreṣu bhūṣaṇamR_5,018.011.1
māṃ prāpya tu kathaṃ hi syās tvam anarhā suvigraheR_5,018.011.2
idaṃ te cārusaṃjātaṃ yauvanaṃ vyativartateR_5,018.012.1
yad atītaṃ punar naiti srotaḥ śīghram apām ivaR_5,018.012.2
tvāṃ kṛtvoparato manye rūpakartā sa viśvakṛtR_5,018.013.1
na hi rūpopamā tv anyā tavāsti śubhadarśaneR_5,018.013.2
tvāṃ samāsādya vaidehi rūpayauvanaśālinīmR_5,018.014.1
kaḥ pumān ativarteta sākṣād api pitāmahaḥR_5,018.014.2
yad yat paśyāmi te gātraṃ śītāṃśusadṛśānaneR_5,018.015.1
tasmiṃs tasmin pṛthuśroṇi cakṣur mama nibadhyateR_5,018.015.2
bhava maithili bhāryā me moham enaṃ visarjayaR_5,018.016.1
bahvīnām uttamastrīṇāṃ mamāgramahiṣī bhavaR_5,018.016.2
lokebhyo yāni ratnāni saṃpramathyāhṛtāni meR_5,018.017.1
tāni te bhīru sarvāṇi rājyaṃ caitad ahaṃ ca teR_5,018.017.2
vijitya pṛthivīṃ sarvāṃ nānānagaramālinīmR_5,018.018.1
janakāya pradāsyāmi tava hetor vilāsiniR_5,018.018.2
neha paśyāmi loke 'nyaṃ yo me pratibalo bhavetR_5,018.019.1
paśya me sumahad vīryam apratidvandvam āhaveR_5,018.019.2
asakṛt saṃyuge bhagnā mayā vimṛditadhvajāḥR_5,018.020.1
aśaktāḥ pratyanīkeṣu sthātuṃ mama surāsurāḥR_5,018.020.2
saprabhāṇy avasajjantāṃ tavāṅge bhūṣaṇāni caR_5,018.021.1
sādhu paśyāmi te rūpaṃ saṃyuktaṃ pratikarmaṇāR_5,018.021.2
bhuṅkṣva bhogān yathākāmaṃ piba bhīru ramasva caR_5,018.022.1
yatheṣṭaṃ ca prayaccha tvaṃ pṛthivīṃ vā dhanāni caR_5,018.022.2
lalasva mayi visrabdhā dhṛṣṭam ājñāpayasva caR_5,018.023.1
matprabhāvāl lalantyāś ca lalantāṃ bāndhavās tavaR_5,018.023.2
ṛddhiṃ mamānupaśya tvaṃ śriyaṃ bhadre yaśaś ca meR_5,018.024.1
kiṃ kariṣyasi rāmeṇa subhage cīravāsasāR_5,018.024.2
nikṣiptavijayo rāmo gataśrīr vanagocaraḥR_5,018.025.1
vratī sthaṇḍilaśāyī ca śaṅke jīvati vā na vāR_5,018.025.2
na hi vaidehi rāmas tvāṃ draṣṭuṃ vāpy upalapsyateR_5,018.026.1
puro balākair asitair meghair jyotsnām ivāvṛtāmR_5,018.026.2
na cāpi mama hastāt tvāṃ prāptum arhati rāghavaḥR_5,018.027.1
hiraṇyakaśipuḥ kīrtim indrahastagatām ivaR_5,018.027.2
cārusmite cārudati cārunetre vilāsiniR_5,018.028.1
mano harasi me bhīru suparṇaḥ pannagaṃ yathāR_5,018.028.2
kliṣṭakauśeyavasanāṃ tanvīm apy analaṃkṛtāmR_5,018.029.1
tāṃ dṛṣṭvā sveṣu dāreṣu ratiṃ nopalabhāmy ahamR_5,018.029.2
antaḥpuranivāsinyaḥ striyaḥ sarvaguṇānvitāḥR_5,018.030.1
yāvantyo mama sarvāsām aiśvaryaṃ kuru jānakiR_5,018.030.2
mama hy asitakeśānte trailokyapravarāḥ striyaḥR_5,018.031.1
tās tvāṃ paricariṣyanti śriyam apsaraso yathāR_5,018.031.2
yāni vaiśravaṇe subhru ratnāni ca dhanāni caR_5,018.032.1
tāni lokāṃś ca suśroṇi māṃ ca bhuṅkṣva yathāsukhamR_5,018.032.2
na rāmas tapasā devi na balena na vikramaiḥR_5,018.033.1
na dhanena mayā tulyas tejasā yaśasāpi vāR_5,018.033.2
piba vihara ramasva bhuṅkṣva bhogān dhananicayaṃ pradiśāmi medinīṃ caR_5,018.034.1
mayi lala lalane yathāsukhaṃ tvaṃ tvayi ca sametya lalantu bāndhavās teR_5,018.034.2
kusumitatarujālasaṃtatāni bhramarayutāni samudratīrajāniR_5,018.035.1
kanakavimalahārabhūṣitāṅgī vihara mayā saha bhīru kānanāniR_5,018.035.2
tasya tad vacanaṃ śrutvā sītā raudrasya rakṣasaḥR_5,019.001.1
ārtā dīnasvarā dīnaṃ pratyuvāca śanair vacaḥR_5,019.001.2
duḥkhārtā rudatī sītā vepamānā tapasvinīR_5,019.002.1
cintayantī varārohā patim eva pativratāR_5,019.002.2
tṛṇam antarataḥ kṛtvā pratyuvāca śucismitāR_5,019.003.1
nivartaya mano mattaḥ svajane kriyatāṃ manaḥR_5,019.003.2
akāryaṃ na mayā kāryam ekapatnyā vigarhitamR_5,019.004.1
kulaṃ saṃprāptayā puṇyaṃ kule mahati jātayāR_5,019.004.2
evam uktvā tu vaidehī rāvaṇaṃ taṃ yaśasvinīR_5,019.005.1
rākṣasaṃ pṛṣṭhataḥ kṛtvā bhūyo vacanam abravītR_5,019.005.2
nāham aupayikī bhāryā parabhāryā satī tavaR_5,019.006.1
sādhu dharmam avekṣasva sādhu sādhuvrataṃ caraR_5,019.006.2
yathā tava tathānyeṣāṃ rakṣyā dārā niśācaraR_5,019.007.1
ātmānam upamāṃ kṛtvā sveṣu dāreṣu ramyatāmR_5,019.007.2
atuṣṭaṃ sveṣu dāreṣu capalaṃ calitendriyamR_5,019.008.1
nayanti nikṛtiprajñāṃ paradārāḥ parābhavamR_5,019.008.2
iha santo na vā santi sato vā nānuvartaseR_5,019.009.1
vaco mithyā praṇītātmā pathyam uktaṃ vicakṣaṇaiḥR_5,019.009.2
akṛtātmānam āsādya rājānam anaye ratamR_5,019.010.1
samṛddhāni vinaśyanti rāṣṭrāṇi nagarāṇi caR_5,019.010.2
tatheyaṃ tvāṃ samāsādya laṅkā ratnaugha saṃkulāR_5,019.011.1
aparādhāt tavaikasya nacirād vinaśiṣyatiR_5,019.011.2
svakṛtair hanyamānasya rāvaṇādīrghadarśinaḥR_5,019.012.1
abhinandanti bhūtāni vināśe pāpakarmaṇaḥR_5,019.012.2
evaṃ tvāṃ pāpakarmāṇaṃ vakṣyanti nikṛtā janāḥR_5,019.013.1
diṣṭyaitad vyasanaṃ prāpto raudra ity eva harṣitāḥR_5,019.013.2
śakyā lobhayituṃ nāham aiśvaryeṇa dhanena vāR_5,019.014.1
ananyā rāghaveṇāhaṃ bhāskareṇa prabhā yathāR_5,019.014.2
upadhāya bhujaṃ tasya lokanāthasya satkṛtamR_5,019.015.1
kathaṃ nāmopadhāsyāmi bhujam anyasya kasya citR_5,019.015.2
aham aupayikī bhāryā tasyaiva vasudhāpateḥR_5,019.016.1
vratasnātasya viprasya vidyeva viditātmanaḥR_5,019.016.2
sādhu rāvaṇa rāmeṇa māṃ samānaya duḥkhitāmR_5,019.017.1
vane vāśitayā sārdhaṃ kareṇveva gajādhipamR_5,019.017.2
mitram aupayikaṃ kartuṃ rāmaḥ sthānaṃ parīpsatāR_5,019.018.1
vadhaṃ cānicchatā ghoraṃ tvayāsau puruṣarṣabhaḥR_5,019.018.2
varjayed vajram utsṛṣṭaṃ varjayed antakaś ciramR_5,019.019.1
tvadvidhaṃ na tu saṃkruddho lokanāthaḥ sa rāghavaḥR_5,019.019.2
rāmasya dhanuṣaḥ śabdaṃ śroṣyasi tvaṃ mahāsvanamR_5,019.020.1
śatakratuvisṛṣṭasya nirghoṣam aśaner ivaR_5,019.020.2
iha śīghraṃ suparvāṇo jvalitāsyā ivoragāḥR_5,019.021.1
iṣavo nipatiṣyanti rāmalakṣmaṇalakṣaṇāḥR_5,019.021.2
rakṣāṃsi parinighnantaḥ puryām asyāṃ samantataḥR_5,019.022.1
asaṃpātaṃ kariṣyanti patantaḥ kaṅkavāsasaḥR_5,019.022.2
rākṣasendramahāsarpān sa rāmagaruḍo mahānR_5,019.023.1
uddhariṣyati vegena vainateya ivoragānR_5,019.023.2
apaneṣyati māṃ bhartā tvattaḥ śīghram ariṃdamaḥR_5,019.024.1
asurebhyaḥ śriyaṃ dīptāṃ viṣṇus tribhir iva kramaiḥR_5,019.024.2
janasthāne hatasthāne nihate rakṣasāṃ baleR_5,019.025.1
aśaktena tvayā rakṣaḥ kṛtam etad asādhu vaiR_5,019.025.2
āśramaṃ tu tayoḥ śūnyaṃ praviśya narasiṃhayoḥR_5,019.026.1
gocaraṃ gatayor bhrātror apanītā tvayādhamaR_5,019.026.2
na hi gandham upāghrāya rāmalakṣmaṇayos tvayāR_5,019.027.1
śakyaṃ saṃdarśane sthātuṃ śunā śārdūlayor ivaR_5,019.027.2
tasya te vigrahe tābhyāṃ yugagrahaṇam asthiramR_5,019.028.1
vṛtrasyevendrabāhubhyāṃ bāhor ekasya nigrahaḥR_5,019.028.2
kṣipraṃ tava sa nātho me rāmaḥ saumitriṇā sahaR_5,019.029.1
toyam alpam ivādityaḥ prāṇān ādāsyate śaraiḥR_5,019.029.2
giriṃ kuberasya gato 'tha vālayaṃ sabhāṃ gato vā varuṇasya rājñaḥR_5,019.030.1
asaṃśayaṃ dāśarather na mokṣyase mahādrumaḥ kālahato 'śaner ivaR_5,019.030.2
sītāyā vacanaṃ śrutvā paruṣaṃ rākṣasādhipaḥR_5,020.001.1
pratyuvāca tataḥ sītāṃ vipriyaṃ priyadarśanāmR_5,020.001.2
yathā yathā sāntvayitā vaśyaḥ strīṇāṃ tathā tathāR_5,020.002.1
yathā yathā priyaṃ vaktā paribhūtas tathā tathāR_5,020.002.2
saṃniyacchati me krodhaṃ tvayi kāmaḥ samutthitaḥR_5,020.003.1
dravato mārgam āsādya hayān iva susārathiḥR_5,020.003.2
vāmaḥ kāmo manuṣyāṇāṃ yasmin kila nibadhyateR_5,020.004.1
jane tasmiṃs tv anukrośaḥ snehaś ca kila jāyateR_5,020.004.2
etasmāt kāraṇān na tāṃ ghatayāmi varānaneR_5,020.005.1
vadhārhām avamānārhāṃ mithyāpravrajite ratāmR_5,020.005.2
paruṣāṇi hi vākyāni yāni yāni bravīṣi māmR_5,020.006.1
teṣu teṣu vadho yuktas tava maithili dāruṇaḥR_5,020.006.2
evam uktvā tu vaidehīṃ rāvaṇo rākṣasādhipaḥR_5,020.007.1
krodhasaṃrambhasaṃyuktaḥ sītām uttaram abravītR_5,020.007.2
dvau māsau rakṣitavyau me yo 'vadhis te mayā kṛtaḥR_5,020.008.1
tataḥ śayanam āroha mama tvaṃ varavarṇiniR_5,020.008.2
dvābhyām ūrdhvaṃ tu māsābhyāṃ bhartāraṃ mām anicchatīmR_5,020.009.1
mama tvāṃ prātarāśārtham ārabhante mahānaseR_5,020.009.2
tāṃ tarjyamānāṃ saṃprekṣya rākṣasendreṇa jānakīmR_5,020.010.1
devagandharvakanyās tā viṣedur vipulekṣaṇāḥR_5,020.010.2
oṣṭhaprakārair aparā netravaktrais tathāparāḥR_5,020.011.1
sītām āśvāsayām āsus tarjitāṃ tena rakṣasāR_5,020.011.2
tābhir āśvāsitā sītā rāvaṇaṃ rākṣasādhipamR_5,020.012.1
uvācātmahitaṃ vākyaṃ vṛttaśauṇḍīryagarvitamR_5,020.012.2
nūnaṃ na te janaḥ kaś cid asin niḥśreyase sthitaḥR_5,020.013.1
nivārayati yo na tvāṃ karmaṇo 'smād vigarhitātR_5,020.013.2
māṃ hi dharmātmanaḥ patnīṃ śacīm iva śacīpateḥR_5,020.014.1
tvadanyas triṣu lokeṣu prārthayen manasāpi kaḥR_5,020.014.2
rākṣasādhama rāmasya bhāryām amitatejasaḥR_5,020.015.1
uktavān asi yat pāpaṃ kva gatas tasya mokṣyaseR_5,020.015.2
yathā dṛptaś ca mātaṅgaḥ śaśaś ca sahitau vaneR_5,020.016.1
tathā dviradavad rāmas tvaṃ nīca śaśavat smṛtaḥR_5,020.016.2
sa tvam ikṣvākunāthaṃ vai kṣipann iha na lajjaseR_5,020.017.1
cakṣuṣo viṣayaṃ tasya na tāvad upagacchasiR_5,020.017.2
ime te nayane krūre virūpe kṛṣṇapiṅgaleR_5,020.018.1
kṣitau na patite kasmān mām anāryanirīkṣitaḥR_5,020.018.2
tasya dharmātmanaḥ patnīṃ snuṣāṃ daśarathasya caR_5,020.019.1
kathaṃ vyāharato māṃ te na jihvā pāpa śīryateR_5,020.019.2
asaṃdeśāt tu rāmasya tapasaś cānupālanātR_5,020.020.1
na tvāṃ kurmi daśagrīva bhasma bhasmārhatejasāR_5,020.020.2
nāpahartum ahaṃ śakyā tasya rāmasya dhīmataḥR_5,020.021.1
vidhis tava vadhārthāya vihito nātra saṃśayaḥR_5,020.021.2
śūreṇa dhanadabhrātā balaiḥ samuditena caR_5,020.022.1
apohya rāmaṃ kasmād dhi dāracauryaṃ tvayā kṛtamR_5,020.022.2
sītāyā vacanaṃ śrutvā rāvaṇo rākṣasādhipaḥR_5,020.023.1
vivṛtya nayane krūre jānakīm anvavaikṣataR_5,020.023.2
nīlajīmūtasaṃkāśo mahābhujaśirodharaḥR_5,020.024.1
siṃhasattvagatiḥ śrīmān dīptajihvogralocanaḥR_5,020.024.2
calāgramakuṭaḥ prāṃśuś citramālyānulepanaḥR_5,020.025.1
raktamālyāmbaradharas taptāṅgadavibhūṣaṇaḥR_5,020.025.2
śroṇīsūtreṇa mahatā mekakena susaṃvṛtaḥR_5,020.026.1
amṛtotpādanaddhena bhujaṃgeneva mandaraḥR_5,020.026.2
taruṇādityavarṇābhyāṃ kuṇḍalābhyāṃ vibhūṣitaḥR_5,020.027.1
raktapallavapuṣpābhyām aśokābhyām ivācalaḥR_5,020.027.2
avekṣamāṇo vaidehīṃ kopasaṃraktalocanaḥR_5,020.028.1
uvāca rāvaṇaḥ sītāṃ bhujaṃga iva niḥśvasanR_5,020.028.2
anayenābhisaṃpannam arthahīnam anuvrateR_5,020.029.1
nāśayāmy aham adya tvāṃ sūryaḥ saṃdhyām ivaujasāR_5,020.029.2
ity uktvā maithilīṃ rājā rāvaṇaḥ śatrurāvaṇaḥR_5,020.030.1
saṃdideśa tataḥ sarvā rākṣasīr ghoradarśanāḥR_5,020.030.2
ekākṣīm ekakarṇāṃ ca karṇaprāvaraṇāṃ tathāR_5,020.031.1
gokarṇīṃ hastikarṇīṃ ca lambakarṇīm akarṇikāmR_5,020.031.2
hastipadya śvapadyau ca gopadīṃ pādacūlikāmR_5,020.032.1
ekākṣīm ekapādīṃ ca pṛthupādīm apādikāmR_5,020.032.2
atimātrāsyanetrāṃ ca dīrghajihvām ajihvikāmR_5,020.033.1
anāsikāṃ siṃhamukhīṃ gomukhīṃ sūkarīmukhīmR_5,020.033.2
yathā madvaśagā sītā kṣipraṃ bhavati jānakīR_5,020.034.1
tathā kuruta rākṣasyaḥ sarvāḥ kṣipraṃ sametya caR_5,020.034.2
pratilomānulomaiś ca sāmadānādibhedanaiḥR_5,020.035.1
āvartayata vaidehīṃ daṇḍasyodyamanena caR_5,020.035.2
iti pratisamādiśya rākṣasendraḥ punaḥ punaḥR_5,020.036.1
kāmamanyuparītātmā jānakīṃ paryatarjayatR_5,020.036.2
upagamya tataḥ kṣipraṃ rākṣasī dhānyamālinīR_5,020.037.1
pariṣvajya daśagrīvam idaṃ vacanam abravītR_5,020.037.2
akāmāṃ kāmayānasya śarīram upatapyateR_5,020.038.1
icchantīṃ kāmayānasya prītir bhavati śobhanāR_5,020.038.2
evam uktas tu rākṣasyā samutkṣiptas tato balīR_5,020.039.1
jvaladbhāskaravarṇābhaṃ praviveśa niveśanamR_5,020.039.2
devagandharvakanyāś ca nāgakanyāś ca tās tataḥR_5,020.040.1
parivārya daśagrīvaṃ viviśus tad gṛhottamamR_5,020.040.2
sa maithilīṃ dharmaparām avasthitāṃ pravepamānāṃ paribhartsya rāvaṇaḥR_5,020.041.1
vihāya sītāṃ madanena mohitaḥ svam eva veśma praviveśa bhāsvaramR_5,020.041.2
ity uktvā maithilīṃ rājā rāvaṇaḥ śatrurāvaṇaḥR_5,021.001.1
saṃdiśya ca tataḥ sarvā rākṣasīr nirjagāma haR_5,021.001.2
niṣkrānte rākṣasendre tu punar antaḥpuraṃ gateR_5,021.002.1
rākṣasyo bhīmarūpās tāḥ sītāṃ samabhidudruvuḥR_5,021.002.2
tataḥ sītām upāgamya rākṣasyaḥ krodhamūrchitāḥR_5,021.003.1
paraṃ paruṣayā vācā vaidehīm idam abruvanR_5,021.003.2
paulastyasya variṣṭhasya rāvaṇasya mahātmanaḥR_5,021.004.1
daśagrīvasya bhāryātvaṃ sīte na bahu manyaseR_5,021.004.2
tatas tv ekajaṭā nāma rākṣasī vākyam abravītR_5,021.005.1
āmantrya krodhatāmrākṣī sītāṃ karatalodarīmR_5,021.005.2
prajāpatīnāṃ ṣaṇṇāṃ tu caturtho yaḥ prajāpatiḥR_5,021.006.1
mānaso brahmaṇaḥ putraḥ pulastya iti viśrutaḥR_5,021.006.2
pulastyasya tu tejasvī maharṣir mānasaḥ sutaḥR_5,021.007.1
nāmnā sa viśravā nāma prajāpatisamaprabhaḥR_5,021.007.2
tasya tvaṃ rākṣasendrasya bhāryā bhavitum arhasiR_5,021.008.1
mayoktaṃ cārusarvāṅgi vākyaṃ kiṃ nānumanyaseR_5,021.008.2
tato harijaṭā nāma rākṣasī vākyam abravītR_5,021.009.1
vivṛtya nayane kopān mārjārasadṛśekṣaṇāR_5,021.009.2
yena devās trayastriṃśad devarājaś ca nirjitaḥR_5,021.010.1
tasya tvaṃ rākṣasendrasya bhāryā bhavitum arhasiR_5,021.010.2
vīryotsiktasya śūrasya saṃgrāmeṣv anivartinaḥR_5,021.011.1
balino vīryayuktasyā bhāryātvaṃ kiṃ na lapsyaseR_5,021.011.2
priyāṃ bahumatāṃ bhāryāṃ tyaktvā rājā mahābalaḥR_5,021.012.1
sarvāsāṃ ca mahābhāgāṃ tvām upaiṣyati rāvaṇaḥR_5,021.012.2
samṛddhaṃ strīsahasreṇa nānāratnopaśobhitamR_5,021.013.1
antaḥpuraṃ samutsṛjya tvām upaiṣyati rāvaṇaḥR_5,021.013.2
asakṛd devatā yuddhe nāgagandharvadānavāḥR_5,021.014.1
nirjitāḥ samare yena sa te pārśvam upāgataḥR_5,021.014.2
tasya sarvasamṛddhasyā rāvaṇasya mahātmanaḥR_5,021.015.1
kimarthaṃ rākṣasendrasya bhāryātvaṃ necchase 'dhameR_5,021.015.2
yasya sūryo na tapati bhīto yasya ca mārutaḥR_5,021.016.1
na vāti smāyatāpāṅge kiṃ tvaṃ tasya na tiṣṭhasiR_5,021.016.2
puṣpavṛṣṭiṃ ca taravo mumucur yasya vai bhayātR_5,021.017.1
śailāś ca subhru pānīyaṃ jaladāś ca yadecchatiR_5,021.017.2
tasya nairṛtarājasya rājarājasya bhāminiR_5,021.018.1
kiṃ tvaṃ na kuruṣe buddhiṃ bhāryārthe rāvaṇasya hiR_5,021.018.2
sādhu te tattvato devi kathitaṃ sādhu bhāminiR_5,021.019.1
gṛhāṇa susmite vākyam anyathā na bhaviṣyasiR_5,021.019.2
tataḥ sītām upāgamya rākṣasyo vikṛtānanāḥR_5,022.001.1
paruṣaṃ paruṣā nārya ūcus tā vākyam apriyamR_5,022.001.2
kiṃ tvam antaḥpure sīte sarvabhūtamanohareR_5,022.002.1
mahārhaśayanopete na vāsam anumanyaseR_5,022.002.2
mānuṣī mānuṣasyaiva bhāryātvaṃ bahu manyaseR_5,022.003.1
pratyāhara mano rāmān na tvaṃ jātu bhaviṣyasiR_5,022.003.2
mānuṣī mānuṣaṃ taṃ tu rāmam icchasi śobhaneR_5,022.004.1
rājyād bhraṣṭam asiddhārthaṃ viklavaṃ tam aninditeR_5,022.004.2
rākṣasīnāṃ vacaḥ śrutvā sītā padmanibhekṣaṇāR_5,022.005.1
netrābhyām aśrupūrṇābhyām idaṃ vacanam abravītR_5,022.005.2
yad idaṃ lokavidviṣṭam udāharatha saṃgatāḥR_5,022.006.1
naitan manasi vākyaṃ me kilbiṣaṃ pratitiṣṭhatiR_5,022.006.2
kāmaṃ khādata māṃ sarvā na kariṣyāmi vo vacaḥR_5,022.007.1
dīno vā rājyahīno vā yo me bhartā sa me guruḥR_5,022.007.2
sītāyā vacanaṃ śrutvā rākṣasyaḥ krodhamūrchitāḥR_5,022.008.1
bhartsayanti sma paruṣair vākyai rāvaṇacoditāḥR_5,022.008.2
avalīnaḥ sa nirvākyo hanumāñ śiṃśapādrumeR_5,022.009.1
sītāṃ saṃtarjayantīs tā rākṣasīr aśṛṇot kapiḥR_5,022.009.2
tām abhikramya saṃrabdhā vepamānāṃ samantataḥR_5,022.010.1
bhṛśaṃ saṃlilihur dīptān pralambadaśanacchadānR_5,022.010.2
ūcuś ca paramakruddhāḥ pragṛhyāśu paraśvadhānR_5,022.011.1
neyam arhati bhartāraṃ rāvaṇaṃ rākṣasādhipamR_5,022.011.2
sā bhartsyamānā bhīmābhī rākṣasībhir varānanāR_5,022.012.1
sā bāṣpam apamārjantī śiṃśapāṃ tām upāgamatR_5,022.012.2
tatas tāṃ śiṃśapāṃ sītā rākṣasībhiḥ samāvṛtāR_5,022.013.1
abhigamya viśālākṣī tasthau śokapariplutāR_5,022.013.2
tāṃ kṛśāṃ dīnavadanāṃ malināmbaradhāriṇīmR_5,022.014.1
bhartsayāṃ cakrire bhīmā rākṣasyas tāḥ samantataḥR_5,022.014.2
tatas tāṃ vinatā nāma rākṣasī bhīmadarśanāR_5,022.015.1
abravīt kupitākārā karālā nirṇatodarīR_5,022.015.2
sīte paryāptam etāvad bhartṛsneho nidarśitaḥR_5,022.016.1
sarvatrātikṛtaṃ bhadre vyasanāyopakalpateR_5,022.016.2
parituṣṭāsmi bhadraṃ te mānuṣas te kṛto vidhiḥR_5,022.017.1
mamāpi tu vacaḥ pathyaṃ bruvantyāḥ kuru maithiliR_5,022.017.2
rāvaṇaṃ bhaja bhartāraṃ bhartāraṃ sarvarakṣasāmR_5,022.018.1
vikrāntaṃ rūpavantaṃ ca sureśam iva vāsavamR_5,022.018.2
dakṣiṇaṃ tyāgaśīlaṃ ca sarvasya priyavādinamR_5,022.019.1
mānuṣaṃ kṛpaṇaṃ rāmaṃ tyaktvā rāvaṇam āśrayaR_5,022.019.2
adya prabhṛti sarveṣāṃ lokānām īśvarī bhavaR_5,022.020.1
agneḥ svāhā yathā devī śacīvendrasya śobhaneR_5,022.020.2
R_5,022.020R_5,022.021.1
kiṃ te rāmeṇa vaidehi kṛpaṇena gatāyuṣāR_5,022.021.2
etad uktaṃ ca me vākyaṃ yadi tvaṃ na kariṣyasiR_5,022.022.1
asmin muhūrte sarvās tvāṃ bhakṣayiṣyāmahe vayamR_5,022.022.2
anyā tu vikaṭā nāma lambamānapayodharāR_5,022.023.1
abravīt kupitā sītāṃ muṣṭim udyamya garjatīR_5,022.023.2
anukrośān mṛdutvāc ca soḍhāni tava maithiliR_5,022.024.1
na ca naḥ kuruṣe vākyaṃ hitaṃ kālapuraskṛtamR_5,022.024.2
ānītāsi samudrasya pāram anyair durāsadamR_5,022.025.1
rāvaṇāntaḥpuraṃ ghoraṃ praviṣṭā cāsi maithiliR_5,022.025.2
rāvaṇasya gṛhe rudhā asmābhis tu surakṣitāR_5,022.026.1
na tvāṃ śaktaḥ paritrātum api sākṣāt puraṃdaraḥR_5,022.026.2
kuruṣva hitavādinyā vacanaṃ mama maithiliR_5,022.027.1
alam aśruprapātena tyaja śokam anarthakamR_5,022.027.2
bhaja prītiṃ praharṣaṃ ca tyajaitāṃ nityadainyatāmR_5,022.028.1
sīte rākṣasarājena saha krīḍa yathāsukhamR_5,022.028.2
jānāsi hi yathā bhīru strīṇāṃ yauvanam adhruvamR_5,022.029.1
yāvan na te vyatikrāmet tāvat sukham avāpnuhiR_5,022.029.2
udyānāni ca ramyāṇi parvatopavanāni caR_5,022.030.1
saha rākṣasarājena cara tvaṃ madirekṣaṇeR_5,022.030.2
strīsahasrāṇi te sapta vaśe sthāsyanti sundariR_5,022.031.1
rāvaṇaṃ bhaja bhartāraṃ bhartāraṃ sarvarakṣasāmR_5,022.031.2
utpāṭya vā te hṛdayaṃ bhakṣayiṣyāmi maithiliR_5,022.032.1
yadi me vyāhṛtaṃ vākyaṃ na yathāvat kariṣyasiR_5,022.032.2
tataś caṇḍodarī nāma rākṣasī krūradarśanāR_5,022.033.1
bhrāmayantī mahac chūlam idaṃ vacanam abravītR_5,022.033.2
imāṃ hariṇalokākṣīṃ trāsotkampapayodharāmR_5,022.034.1
rāvaṇena hṛtāṃ dṛṣṭvā daurhṛdo me mahān abhūtR_5,022.034.2
yakṛtplīham athotpīḍaṃ hṛdayaṃ ca sabandhanamR_5,022.035.1
antrāṇy api tathā śīrṣaṃ khādeyam iti me matiḥR_5,022.035.2
tatas tu praghasā nāma rākṣasī vākyam abravītR_5,022.036.1
kaṇṭham asyā nṛśaṃsāyāḥ pīḍayāmaḥ kim āsyateR_5,022.036.2
nivedyatāṃ tato rājñe mānuṣī sā mṛteti haR_5,022.037.1
nātra kaś cana saṃdehaḥ khādateti sa vakṣyatiR_5,022.037.2
tatas tv ajāmukhī nāma rākṣasī vākyam abravītR_5,022.038.1
viśasyemāṃ tataḥ sarvān samān kuruta pīlukānR_5,022.038.2
vibhajāma tataḥ sarvā vivādo me na rocateR_5,022.039.1
peyam ānīyatāṃ kṣipraṃ mālyaṃ ca vividhaṃ bahuR_5,022.039.2
tataḥ śūrpaṇakhā nāma rākṣasī vākyam abravītR_5,022.040.1
ajāmukhā yad uktaṃ hi tad eva mama rocateR_5,022.040.2
surā cānīyatāṃ kṣipraṃ sarvaśokavināśinīR_5,022.041.1
mānuṣaṃ māṃsam āsādya nṛtyāmo 'tha nikumbhilāmR_5,022.041.2
evaṃ saṃbhartsyamānā sā sītā surasutopamāR_5,022.042.1
rākṣasībhiḥ sughorābhir dhairyam utsṛjya roditiR_5,022.042.2
tathā tāsāṃ vadantīnāṃ paruṣaṃ dāruṇaṃ bahuR_5,023.001.1
rākṣasīnām asaumyānāṃ ruroda janakātmajāR_5,023.001.2
evam uktā tu vaidehī rākṣasībhir manasvinīR_5,023.002.1
uvāca paramatrastā bāṣpagadgadayā girāR_5,023.002.2
na mānuṣī rākṣasasya bhāryā bhavitum arhatiR_5,023.003.1
kāmaṃ khādata māṃ sarvā na kariṣyāmi vo vacaḥR_5,023.003.2
sā rākṣasī madhyagatā sītā surasutopamāR_5,023.004.1
na śarma lebhe duḥkhārtā rāvaṇena ca tarjitāR_5,023.004.2
vepate smādhikaṃ sītā viśantīvāṅgam ātmanaḥR_5,023.005.1
vane yūthaparibhraṣṭā mṛgī kokair ivārditāR_5,023.005.2
sā tv aśokasya vipulāṃ śākhām ālambya puṣpitāmR_5,023.006.1
cintayām āsa śokena bhartāraṃ bhagnamānasāR_5,023.006.2
sā snāpayantī vipulau stanau netrajalasravaiḥR_5,023.007.1
cintayantī na śokasya tadāntam adhigacchatiR_5,023.007.2
sā vepamānā patitā pravāte kadalī yathāR_5,023.008.1
rākṣasīnāṃ bhayatrastā vivarṇavadanābhavatR_5,023.008.2
tasyā sā dīrghavipulā vepantyāḥ sītayā tadāR_5,023.009.1
dadṛśe kampinī veṇī vyālīva parisarpatīR_5,023.009.2
sā niḥśvasantī duḥkhārtā śokopahatacetanāR_5,023.010.1
ārtā vyasṛjad aśrūṇi maithilī vilalāpa haR_5,023.010.2
hā rāmeti ca duḥkhārtā punar hā lakṣmaṇeti caR_5,023.011.1
hā śvaśru mama kausalye hā sumitreti bhāviniR_5,023.011.2
lokapravādaḥ satyo 'yaṃ paṇḍitaiḥ samudāhṛtaḥR_5,023.012.1
akāle durlabho mṛtyuḥ striyā vā puruṣasya vāR_5,023.012.2
yatrāham ābhiḥ krūrābhī rākṣasībhir ihārditāR_5,023.013.1
jīvāmi hīnā rāmeṇa muhūrtam api duḥkhitāR_5,023.013.2
eṣālpapuṇyā kṛpaṇā vinaśiṣyāmy anāthavatR_5,023.014.1
samudramadhye nau pūrṇā vāyuvegair ivāhatāR_5,023.014.2
bhartāraṃ tam apaśyantī rākṣasīvaśam āgatāR_5,023.015.1
sīdāmi khalu śokena kūlaṃ toyahataṃ yathāR_5,023.015.2
taṃ padmadalapatrākṣaṃ siṃhavikrāntagāminamR_5,023.016.1
dhanyāḥ paśyanti me nāthaṃ kṛtajñaṃ priyavādinamR_5,023.016.2
sarvathā tena hīnāyā rāmeṇa viditātmanāR_5,023.017.1
tīṣkṇaṃ viṣam ivāsvādya durlabhaṃ mama jīvitamR_5,023.017.2
kīdṛśaṃ tu mayā pāpaṃ purā dehāntare kṛtamR_5,023.018.1
yenedaṃ prāpyate duḥkhaṃ mayā ghoraṃ sudāruṇamR_5,023.018.2
jīvitaṃ tyaktum icchāmi śokena mahatā vṛtāR_5,023.019.1
rākṣasībhiś ca rakṣantyā rāmo nāsādyate mayāR_5,023.019.2
dhig astu khalu mānuṣyaṃ dhig astu paravaśyatāmR_5,023.020.1
na śakyaṃ yat parityaktum ātmacchandena jīvitamR_5,023.020.2
prasaktāśrumukhīty evaṃ bruvantī janakātmajāR_5,024.001.1
adhomukhamukhī bālā vilaptum upacakrameR_5,024.001.2
unmatteva pramatteva bhrāntacitteva śocatīR_5,024.002.1
upāvṛttā kiśorīva viveṣṭantī mahītaleR_5,024.002.2
rāghavasyāpramattasya rakṣasā kāmarūpiṇāR_5,024.003.1
rāvaṇena pramathyāham ānītā krośatī balātR_5,024.003.2
rākṣasī vaśam āpannā bhartyamānā sudāruṇamR_5,024.004.1
cintayantī suduḥkhārtā nāhaṃ jīvitum utsaheR_5,024.004.2
na hi me jīvitenārtho naivārthair na ca bhūṣaṇaiḥR_5,024.005.1
vasantyā rākṣasī madhye vinā rāmaṃ mahārathamR_5,024.005.2
dhiṅ mām anāryām asatīṃ yāhaṃ tena vinā kṛtāR_5,024.006.1
muhūrtam api rakṣāmi jīvitaṃ pāpajīvitāR_5,024.006.2
kā ca me jīvite śraddhā sukhe vā taṃ priyaṃ vināR_5,024.007.1
bhartāraṃ sāgarāntāyā vasudhāyāḥ priyaṃ vadamR_5,024.007.2
bhidyatāṃ bhakṣyatāṃ vāpi śarīraṃ visṛjāmy ahamR_5,024.008.1
na cāpy ahaṃ ciraṃ duḥkhaṃ saheyaṃ priyavarjitāR_5,024.008.2
caraṇenāpi savyena na spṛśeyaṃ niśācaramR_5,024.009.1
rāvaṇaṃ kiṃ punar ahaṃ kāmayeyaṃ vigarhitamR_5,024.009.2
pratyākhyātaṃ na jānāti nātmānaṃ nātmanaḥ kulamR_5,024.010.1
yo nṛśaṃsa svabhāvena māṃ prārthayitum icchatiR_5,024.010.2
chinnā bhinnā vibhaktā vā dīpte vāgnau pradīpitāR_5,024.011.1
rāvaṇaṃ nopatiṣṭheyaṃ kiṃ pralāpena vaś ciramR_5,024.011.2
khyātaḥ prājñaḥ kṛtajñaś ca sānukrośaś ca rāghavaḥR_5,024.012.1
sadvṛtto niranukrośaḥ śaṅke madbhāgyasaṃkṣayātR_5,024.012.2
rākṣasānāṃ janasthāne sahasrāṇi caturdaśaR_5,024.013.1
yenaikena nirastāni sa māṃ kiṃ nābhipadyateR_5,024.013.2
niruddhā rāvaṇenāham alpavīryeṇa rakṣasāR_5,024.014.1
samarthaḥ khalu me bhartā rāvaṇaṃ hantum āhaveR_5,024.014.2
virādho daṇḍakāraṇye yena rākṣasapuṃgavaḥR_5,024.015.1
raṇe rāmeṇa nihataḥ sa māṃ kiṃ nābhipadyateR_5,024.015.2
kāmaṃ madhye samudrasya laṅkeyaṃ duṣpradharṣaṇāR_5,024.016.1
na tu rāghavabāṇānāṃ gatirodhī ha vidyateR_5,024.016.2
kiṃ nu tat kāraṇaṃ yena rāmo dṛḍhaparākramaḥR_5,024.017.1
rakṣasāpahṛtāṃ bhāryām iṣṭāṃ nābhyavapadyateR_5,024.017.2
ihasthāṃ māṃ na jānīte śaṅke lakṣmaṇapūrvajaḥR_5,024.018.1
jānann api hi tejasvī dharṣaṇāṃ marṣayiṣyatiR_5,024.018.2
hṛteti yo 'dhigatvā māṃ rāghavāya nivedayetR_5,024.019.1
gṛdhrarājo 'pi sa raṇe rāvaṇena nipātitaḥR_5,024.019.2
kṛtaṃ karma mahat tena māṃ tadābhyavapadyatāR_5,024.020.1
tiṣṭhatā rāvaṇadvandve vṛddhenāpi jaṭāyuṣāR_5,024.020.2
yadi mām iha jānīyād vartamānāṃ sa rāghavaḥR_5,024.021.1
adya bāṇair abhikruddhaḥ kuryāl lokam arākṣasaṃR_5,024.021.2
vidhamec ca purīṃ laṅkāṃ śoṣayec ca mahodadhimR_5,024.022.1
rāvaṇasya ca nīcasya kīrtiṃ nāma ca nāśayetR_5,024.022.2
yathāham evaṃ rudatī tathā bhūyo na saṃśayaḥR_5,024.023.1
anviṣya rakṣasāṃ laṅkāṃ kuryād rāmaḥ salakṣmaṇaḥR_5,024.023.2
citā dhūmākulapathā gṛdhramaṇḍalasaṃkulāR_5,024.024.1
acireṇa tu laṅkeyaṃ śmaśānasadṛśī bhavetR_5,024.024.2
acireṇaiva kālena prāpsyāmy eva manorathamR_5,024.025.1
duṣprasthāno 'yam ākhyāti sarveṣāṃ vo viparyayaḥR_5,024.025.2
yādṛśāni tu dṛśyante laṅkāyām aśubhāni tuR_5,024.026.1
acireṇaiva kālena bhaviṣyati hataprabhāR_5,024.026.2
nūnaṃ laṅkā hate pāpe rāvaṇe rākṣasādhipeR_5,024.027.1
śoṣaṃ yāsyati durdharṣā pramadā vidhavā yathāR_5,024.027.2
puṣyotsavasamṛddhā ca naṣṭabhartrī sarākṣasāR_5,024.028.1
bhaviṣyati purī laṅkā naṣṭabhartrī yathāṅganāR_5,024.028.2
nūnaṃ rākṣasakanyānāṃ rudantīnāṃ gṛhe gṛheR_5,024.029.1
śroṣyāmi nacirād eva duḥkhārtānām iha dhvanimR_5,024.029.2
sāndhakārā hatadyotā hatarākṣasapuṃgavāR_5,024.030.1
bhaviṣyati purī laṅkā nirdagdhā rāmasāyakaiḥR_5,024.030.2
yadi nāma sa śūro māṃ rāmo raktāntalocanaḥR_5,024.031.1
jānīyād vartamānāṃ hi rāvaṇasya niveśaneR_5,024.031.2
anena tu nṛśaṃsena rāvaṇenādhamena meR_5,024.032.1
samayo yas tu nirdiṣṭas tasya kālo 'yam āgataḥR_5,024.032.2
akāryaṃ ye na jānanti nairṛtāḥ pāpakāriṇaḥR_5,024.033.1
adharmāt tu mahotpāto bhaviṣyati hi sāmpratamR_5,024.033.2
naite dharmaṃ vijānanti rākṣasāḥ piśitāśanāḥR_5,024.034.1
dhruvaṃ māṃ prātarāśārthe rākṣasaḥ kalpayiṣyatiR_5,024.034.2
sāhaṃ kathaṃ kariṣyāmi taṃ vinā priyadarśanamR_5,024.035.1
rāmaṃ raktāntanayanam apaśyantī suduḥkhitāR_5,024.035.2
yadi kaś cit pradātā me viṣasyādya bhaved ihaR_5,024.036.1
kṣipraṃ vaivasvataṃ devaṃ paśyeyaṃ patinā vināR_5,024.036.2
nājānāj jīvatīṃ rāmaḥ sa māṃ lakṣmaṇapūrvajaḥR_5,024.037.1
jānantau tau na kuryātāṃ norvyāṃ hi mama mārgaṇamR_5,024.037.2
nūnaṃ mamaiva śokena sa vīro lakṣmaṇāgrajaḥR_5,024.038.1
devalokam ito yātas tyaktvā dehaṃ mahītaleR_5,024.038.2
dhanyā devāḥ sagandharvāḥ siddhāś ca paramarṣayaḥR_5,024.039.1
mama paśyanti ye nāthaṃ rāmaṃ rājīvalocanamR_5,024.039.2
atha vā na hi tasyārthe dharmakāmasya dhīmataḥR_5,024.040.1
mayā rāmasya rājarṣer bhāryayā paramātmanaḥR_5,024.040.2
dṛśyamāne bhavet prītaḥ sauhṛdaṃ nāsty apaśyataḥR_5,024.041.1
nāśayanti kṛtaghrās tu na rāmo nāśayiṣyatiR_5,024.041.2
kiṃ nu me na guṇāḥ ke cit kiṃ vā bhāgya kṣayo hi meR_5,024.042.1
yāhaṃ sītā varārheṇa hīnā rāmeṇa bhāminīR_5,024.042.2
śreyo me jīvitān martuṃ vihīnā yā mahātmanāR_5,024.043.1
rāmād akliṣṭacāritrāc chūrāc chatrunibarhaṇātR_5,024.043.2
atha vā nyastaśastrau tau vane mūlaphalāśanauR_5,024.044.1
bhrātarau hi nara śreṣṭhau carantau vanagocarauR_5,024.044.2
atha vā rākṣasendreṇa rāvaṇena durātmanāR_5,024.045.1
chadmanā ghātitau śūrau bhrātarau rāmalakṣmaṇauR_5,024.045.2
sāham evaṃgate kāle martum icchāmi sarvathāR_5,024.046.1
na ca me vihito mṛtyur asmin duḥkhe 'pi vartatiR_5,024.046.2
dhanyāḥ khalu mahātmāno munayaḥ satyasaṃmatāḥR_5,024.047.1
jitātmāno mahābhāgā yeṣāṃ na staḥ priyāpriyeR_5,024.047.2
priyān na saṃbhaved duḥkham apriyād adhikaṃ bhayamR_5,024.048.1
tābhyāṃ hi ye viyujyante namas teṣāṃ mahātmanāmR_5,024.048.2
sāhaṃ tyaktā priyeṇeha rāmeṇa viditātmanāR_5,024.049.1
prāṇāṃs tyakṣyāmi pāpasya rāvaṇasya gatā vaśamR_5,024.049.2
ity uktāḥ sītayā ghoraṃ rākṣasyaḥ krodhamūrchitāḥR_5,025.001.1
kāś cij jagmus tad ākhyātuṃ rāvaṇasya tarasvinaḥR_5,025.001.2
tataḥ sītām upāgamya rākṣasyo ghoradarśanāḥR_5,025.002.1
punaḥ paruṣam ekārtham anarthārtham athābruvanR_5,025.002.2
hantedānīṃ tavānārye sīte pāpaviniścayeR_5,025.003.1
rākṣasyo bhakṣayiṣyanti māṃsam etad yathāsukhamR_5,025.003.2
sītāṃ tābhir anāryābhir dṛṣṭvā saṃtarjitāṃ tadāR_5,025.004.1
rākṣasī trijaṭāvṛddhā śayānā vākyam abravītR_5,025.004.2
ātmānaṃ khādatānāryā na sītāṃ bhakṣayiṣyathaR_5,025.005.1
janakasya sutām iṣṭāṃ snuṣāṃ daśarathasya caR_5,025.005.2
svapno hy adya mayā dṛṣṭo dāruṇo romaharṣaṇaḥR_5,025.006.1
rākṣasānām abhāvāya bhartur asyā bhavāya caR_5,025.006.2
evam uktās trijaṭayā rākṣasyaḥ krodhamūrchitāḥR_5,025.007.1
sarvā evābruvan bhītās trijaṭāṃ tām idaṃ vacaḥR_5,025.007.2
R_5,025.007R_5,025.008.1
kathayasva tvayā dṛṣṭaḥ svapne 'yaṃ kīdṛśo niśiR_5,025.008.2
tāsāṃ śrutvā tu vacanaṃ rākṣasīnāṃ mukhodgatamR_5,025.009.1
uvāca vacanaṃ kāle trijaṭāsvapnasaṃśritamR_5,025.009.2
gajadantamayīṃ divyāṃ śibikām antarikṣagāmR_5,025.010.1
yuktāṃ vājisahasreṇa svayam āsthāya rāghavaḥR_5,025.010.2
sāgareṇa parikṣiptaṃ śvetaparvatam āsthitāR_5,025.011.1
rāmeṇa saṃgatā sītā bhāskareṇa prabhā yathāR_5,025.011.2
rāghavaś ca mayā dṛṣṭaś caturdantaṃ mahāgajamR_5,025.012.1
ārūḍhaḥ śailasaṃkāśaṃ cacāra sahalakṣmaṇaḥR_5,025.012.2
tatas tau naraśārdūlau dīpyamānau svatejasāR_5,025.013.1
śuklamālyāmbaradharau jānakīṃ paryupasthitauR_5,025.013.2
tatas tasya nagasyāgre ākāśasthasya dantinaḥR_5,025.014.1
bhartrā parigṛhītasya jānakī skandham āśritāR_5,025.014.2
bhartur aṅkāt samutpatya tataḥ kamalalocanāR_5,025.015.1
candrasūryau mayā dṛṣṭā pāṇibhyāṃ parimārjatīR_5,025.015.2
tatas tābhyāṃ kumārābhyām āsthitaḥ sa gajottamaḥR_5,025.016.1
sītayā ca viśālākṣyā laṅkāyā upari sthitaḥR_5,025.016.2
śuklamālyāmbaradharo lakṣmaṇena samāgataḥR_5,025.017.1
lakṣmaṇena saha bhrātrā sītayā saha bhāryayāR_5,025.017.2
vimānāt puṣpakād adya rāvaṇaḥ patito bhuviR_5,025.018.1
kṛṣyapāṇaḥ striyā dṛṣṭo muṇḍaḥ kṛṣṇāmbaraḥ punaḥR_5,025.018.2
rathena kharayuktena raktamālyānulepanaḥR_5,025.019.1
prayāto dakṣiṇām āśāṃ praviṣṭaḥ kardamaṃ hradamR_5,025.019.2
kaṇṭhe baddhvā daśagrīvaṃ pramadā raktavāsinīR_5,025.020.1
kālī kardamaliptāṅgī diśaṃ yāmyāṃ prakarṣatiR_5,025.020.2
varāheṇa daśagrīvaḥ śiṃśumāreṇa cendrajitR_5,025.021.1
uṣṭreṇa kumbhakarṇaś ca prayāto dakṣiṇāṃ diśamR_5,025.021.2
samājaś ca mahān vṛtto gītavāditraniḥsvanaḥR_5,025.022.1
pibatāṃ raktamālyānāṃ rakṣasāṃ raktavāsasāmR_5,025.022.2
laṅkā ceyaṃ purī ramyā savājirathasaṃkulāR_5,025.023.1
sāgare patitā dṛṣṭā bhagnagopuratoraṇāR_5,025.023.2
pītva tailaṃ pranṛttāś ca prahasantyo mahāsvanāḥR_5,025.024.1
laṅkāyāṃ bhasmarūkṣāyāṃ sarvā rākṣasayoṣitaḥR_5,025.024.2
kumbhakarṇādayaś ceme sarve rākṣasapuṃgavāḥR_5,025.025.1
raktaṃ nivasanaṃ gṛhya praviṣṭā gomayahradeR_5,025.025.2
apagacchata naśyadhvaṃ sītām āpnoti rāghavaḥR_5,025.026.1
ghātayet paramāmarṣī sarvaiḥ sārdhaṃ hi rākṣasaiḥR_5,025.026.2
priyāṃ bahumatāṃ bhāryāṃ vanavāsam anuvratāmR_5,025.027.1
bhartsitāṃ tarjitāṃ vāpi nānumaṃsyati rāghavaḥR_5,025.027.2
tad alaṃ krūravākyair vaḥ sāntvam evābhidhīyatāmR_5,025.028.1
abhiyācāma vaidehīm etad dhi mama rocateR_5,025.028.2
yasyā hy evaṃ vidhaḥ svapno duḥkhitāyāḥ pradṛśyateR_5,025.029.1
sā duḥkhair bahubhir muktā priyaṃ prāpnoty anuttamamR_5,025.029.2
bhartsitām api yācadhvaṃ rākṣasyaḥ kiṃ vivakṣayāR_5,025.030.1
rāghavād dhi bhayaṃ ghoraṃ rākṣasānām upasthitamR_5,025.030.2
praṇipāta prasannā hi maithilī janakātmajāR_5,025.031.1
alam eṣā paritrātuṃ rākṣasyo mahato bhayātR_5,025.031.2
api cāsyā viśālākṣyā na kiṃ cid upalakṣayeR_5,025.032.1
viruddham api cāṅgeṣu susūkṣmam api lakṣmaṇamR_5,025.032.2
chāyā vaiguṇya mātraṃ tu śaṅke duḥkham upasthitamR_5,025.033.1
aduḥkhārhām imāṃ devīṃ vaihāyasam upasthitāmR_5,025.033.2
arthasiddhiṃ tu vaidehyāḥ paśyāmy aham upasthitāmR_5,025.034.1
rākṣasendravināśaṃ ca vijayaṃ rāghavasya caR_5,025.034.2
nimittabhūtam etat tu śrotum asyā mahat priyamR_5,025.035.1
dṛśyate ca sphurac cakṣuḥ padmapatram ivāyatamR_5,025.035.2
īṣac ca hṛṣito vāsyā dakṣiṇāyā hy adakṣiṇaḥR_5,025.036.1
akasmād eva vaidehyā bāhur ekaḥ prakampateR_5,025.036.2
kareṇuhastapratimaḥ savyaś corur anuttamaḥR_5,025.037.1
vepan sūcayatīvāsyā rāghavaṃ purataḥ sthitamR_5,025.037.2
pakṣī ca śākhā nilayaṃ praviṣṭaḥ punaḥ punaś cottamasāntvavādīR_5,025.038.1
sukhāgatāṃ vācam udīrayāṇaḥ punaḥ punaś codayatīva hṛṣṭaḥR_5,025.038.2
sā rākṣasendrasya vaco niśamya tad rāvaṇasyāpriyam apriyārtāR_5,026.001.1
sītā vitatrāsa yathā vanānte siṃhābhipannā gajarājakanyāR_5,026.001.2
sā rākṣasī madhyagatā ca bhīrur vāgbhir bhṛśaṃ rāvaṇatarjitā caR_5,026.002.1
kāntāramadhye vijane visṛṣṭā bāleva kanyā vilalāpa sītāR_5,026.002.2
satyaṃ batedaṃ pravadanti loke nākālamṛtyur bhavatīti santaḥR_5,026.003.1
yatrāham evaṃ paribhartsyamānā jīvāmi kiṃ cit kṣaṇam apy apuṇyāR_5,026.003.2
sukhād vihīnaṃ bahuduḥkhapūrṇam idaṃ tu nūnaṃ hṛdayaṃ sthiraṃ meR_5,026.004.1
vidīryate yan na sahasradhādya vajrāhataṃ śṛṅgam ivācalasyaR_5,026.004.2
naivāsti nūnaṃ mama doṣam atra vadhyāham asyāpriyadarśanasyaR_5,026.005.1
bhāvaṃ na cāsyāham anupradātum alaṃ dvijo mantram ivādvijāyaR_5,026.005.2
nūnaṃ mamāṅgāny acirād anāryaḥ śastraiḥ śitaiś chetsyati rākṣasendraḥR_5,026.006.1
tasminn anāgacchati lokanāthe garbhasthajantor iva śalyakṛntaḥR_5,026.006.2
duḥkhaṃ batedaṃ mama duḥkhitāyā māsau cirāyābhigamiṣyato dvauR_5,026.007.1
baddhasya vadhyasya yathā niśānte rājāparādhād iva taskarasyaR_5,026.007.2
hā rāma hā lakṣmaṇa hā sumitre hā rāma mātaḥ saha me jananyāR_5,026.008.1
eṣā vipadyāmy aham alpabhāgyā mahārṇave naur iva mūḍha vātāR_5,026.008.2
tarasvinau dhārayatā mṛgasya sattvena rūpaṃ manujendraputrauR_5,026.009.1
nūnaṃ viśastau mama kāraṇāt tau siṃharṣabhau dvāv iva vaidyutenaR_5,026.009.2
nūnaṃ sa kālo mṛgarūpadhārī mām alpabhāgyāṃ lulubhe tadānīmR_5,026.010.1
yatrāryaputraṃ visasarja mūḍhā rāmānujaṃ lakṣmaṇapūrvakaṃ caR_5,026.010.2
hā rāma satyavrata dīrghavāho hā pūrṇacandrapratimānavaktraR_5,026.011.1
hā jīvalokasya hitaḥ priyaś ca vadhyāṃ na māṃ vetsi hi rākṣasānāmR_5,026.011.2
ananyadevatvam iyaṃ kṣamā ca bhūmau ca śayyā niyamaś ca dharmeR_5,026.012.1
pativratātvaṃ viphalaṃ mamedaṃ kṛtaṃ kṛtaghneṣv iva mānuṣāṇāmR_5,026.012.2
mogho hi dharmaś carito mamāyaṃ tathaikapatnītvam idaṃ nirarthamR_5,026.013.1
yā tvāṃ na paśyāmi kṛśā vivarṇā hīnā tvayā saṃgamane nirāśāR_5,026.013.2
pitur nirdeśaṃ niyamena kṛtvā vanān nivṛttaś caritavrataś caR_5,026.014.1
strībhis tu manye vipulekṣaṇābhiḥ saṃraṃsyase vītabhayaḥ kṛtārthaḥR_5,026.014.2
ahaṃ tu rāma tvayi jātakāmā ciraṃ vināśāya nibaddhabhāvāR_5,026.015.1
moghaṃ caritvātha tapovrataṃ ca tyakṣyāmi dhig jīvitam alpabhāgyāR_5,026.015.2
sā jīvitaṃ kṣipram ahaṃ tyajeyaṃ viṣeṇa śastreṇa śitena vāpiR_5,026.016.1
viṣasya dātā na tu me 'sti kaś cic chastrasya vā veśmani rākṣasasyaR_5,026.016.2
śokābhitaptā bahudhā vicintya sītātha veṇyudgrathanaṃ gṛhītvāR_5,026.017.1
udbadhya veṇyudgrathanena śīghram ahaṃ gamiṣyāmi yamasya mūlamR_5,026.017.2
itīva sītā bahudhā vilapya sarvātmanā rāmam anusmarantīR_5,026.018.1
pravepamānā pariśuṣkavaktrā nagottamaṃ puṣpitam āsasādaR_5,026.018.2
upasthitā sā mṛdur sarvagātrī śākhāṃ gṛhītvātha nagasya tasyaR_5,026.019.1
tasyās tu rāmaṃ pravicintayantyā rāmānujaṃ svaṃ ca kulaṃ śubhāṅgyāḥR_5,026.019.2
śokānimittāni tadā bahūni dhairyārjitāni pravarāṇi lokeR_5,026.020.1
prādurnimittāni tadā babhūvuḥ purāpi siddhāny upalakṣitāniR_5,026.020.2
tathāgatāṃ tāṃ vyathitām aninditāṃ vyapetaharṣāṃ paridīnamānasāmR_5,027.001.1
śubhāṃ nimittāni śubhāni bhejire naraṃ śriyā juṣṭam ivopajīvinaḥR_5,027.001.2
tasyāḥ śubhaṃ vāmam arālapakṣma rājīvṛtaṃ kṛṣṇaviśālaśuklamR_5,027.002.1
prāspandataikaṃ nayanaṃ sukeśyā mīnāhataṃ padmam ivābhitāmramR_5,027.002.2
bhujaś ca cārvañcitapīnavṛttaḥ parārdhya kālāgurucandanārhaḥR_5,027.003.1
anuttamenādhyuṣitaḥ priyeṇa cireṇa vāmaḥ samavepatāśuR_5,027.003.2
gajendrahastapratimaś ca pīnas tayor dvayoḥ saṃhatayoḥ sujātaḥR_5,027.004.1
praspandamānaḥ punar ūrur asyā rāmaṃ purastāt sthitam ācacakṣeR_5,027.004.2
śubhaṃ punar hemasamānavarṇam īṣadrajodhvastam ivāmalākṣyāḥR_5,027.005.1
vāsaḥ sthitāyāḥ śikharāgradantyāḥ kiṃ cit parisraṃsata cārugātryāḥR_5,027.005.2
etair nimittair aparaiś ca subhrūḥ saṃbodhitā prāg api sādhusiddhaiḥR_5,027.006.1
vātātapaklāntam iva pranaṣṭaṃ varṣeṇa bījaṃ pratisaṃjaharṣaR_5,027.006.2
tasyāḥ punar bimbaphalopamauṣṭhaṃ svakṣibhrukeśāntam arālapakṣmaR_5,027.007.1
vaktraṃ babhāse sitaśukladaṃṣṭraṃ rāhor mukhāc candra iva pramuktaḥR_5,027.007.2
sā vītaśokā vyapanītatandrī śāntajvarā harṣavibuddhasattvāR_5,027.008.1
aśobhatāryā vadanena śukle śītānśunā rātrir ivoditenaR_5,027.008.2
hanumān api vikrāntaḥ sarvaṃ śuśrāva tattvataḥR_5,028.001.1
sītāyās trijaṭāyāś ca rākṣasīnāṃ ca tarjanamR_5,028.001.2
avekṣamāṇas tāṃ devīṃ devatām iva nandaneR_5,028.002.1
tato bahuvidhāṃ cintāṃ cintayām āsa vānaraḥR_5,028.002.2
yāṃ kapīnāṃ sahasrāṇi subahūny ayutāni caR_5,028.003.1
dikṣu sarvāsu mārgante seyam āsāditā mayāR_5,028.003.2
cāreṇa tu suyuktena śatroḥ śaktim avekṣitāR_5,028.004.1
gūḍhena caratā tāvad avekṣitam idaṃ mayāR_5,028.004.2
rākṣasānāṃ viśeṣaś ca purī ceyam avekṣitāR_5,028.005.1
rākṣasādhipater asya prabhāvo rāvaṇasya caR_5,028.005.2
yuktaṃ tasyāprameyasya sarvasattvadayāvataḥR_5,028.006.1
samāśvāsayituṃ bhāryāṃ patidarśanakāṅkṣiṇīmR_5,028.006.2
aham āśvāsayāmy enāṃ pūrṇacandranibhānanāmR_5,028.007.1
adṛṣṭaduḥkhāṃ duḥkhasya na hy antam adhigacchatīmR_5,028.007.2
yadi hy aham imāṃ devīṃ śokopahatacetanāmR_5,028.008.1
anāśvāsya gamiṣyāmi doṣavad gamanaṃ bhavetR_5,028.008.2
gate hi mayi tatreyaṃ rājaputrī yaśasvinīR_5,028.009.1
paritrāṇam avindantī jānakī jīvitaṃ tyajetR_5,028.009.2
mayā ca sa mahābāhuḥ pūrṇacandranibhānanaḥR_5,028.010.1
samāśvāsayituṃ nyāyyaḥ sītādarśanalālasaḥR_5,028.010.2
niśācarīṇāṃ pratyakṣam akṣamaṃ cābhibhāṣaṇamR_5,028.011.1
kathaṃ nu khalu kartavyam idaṃ kṛcchra gato hy ahamR_5,028.011.2
anena rātriśeṣeṇa yadi nāśvāsyate mayāR_5,028.012.1
sarvathā nāsti saṃdehaḥ parityakṣyati jīvitamR_5,028.012.2
rāmaś ca yadi pṛcchen māṃ kiṃ māṃ sītābravīd vacaḥR_5,028.013.1
kim ahaṃ taṃ pratibrūyām asaṃbhāṣya sumadhyamāmR_5,028.013.2
sītāsaṃdeśarahitaṃ mām itas tvarayā gatamR_5,028.014.1
nirdahed api kākutsthaḥ kruddhas tīvreṇa cakṣuṣāR_5,028.014.2
yadi ced yojayiṣyāmi bhartāraṃ rāmakāraṇātR_5,028.015.1
vyartham āgamanaṃ tasya sasainyasya bhaviṣyatiR_5,028.015.2
antaraṃ tv aham āsādya rākṣasīnām iha sthitaḥR_5,028.016.1
śanair āśvāsayiṣyāmi saṃtāpabahulām imāmR_5,028.016.2
ahaṃ hy atitanuś caiva vanaraś ca viśeṣataḥR_5,028.017.1
vācaṃ codāhariṣyāmi mānuṣīm iha saṃskṛtāmR_5,028.017.2
yadi vācaṃ pradāsyāmi dvijātir iva saṃskṛtāmR_5,028.018.1
rāvaṇaṃ manyamānā māṃ sītā bhītā bhaviṣyatiR_5,028.018.2
avaśyam eva vaktavyaṃ mānuṣaṃ vākyam arthavatR_5,028.019.1
mayā sāntvayituṃ śakyā nānyatheyam aninditāR_5,028.019.2
seyam ālokya me rūpaṃ jānakī bhāṣitaṃ tathāR_5,028.020.1
rakṣobhis trāsitā pūrvaṃ bhūyas trāsaṃ gamiṣyatiR_5,028.020.2
tato jātaparitrāsā śabdaṃ kuryān manasvinīR_5,028.021.1
jānamānā viśālākṣī rāvaṇaṃ kāmarūpiṇamR_5,028.021.2
sītayā ca kṛte śabde sahasā rākṣasīgaṇaḥR_5,028.022.1
nānāpraharaṇo ghoraḥ sameyād antakopamaḥR_5,028.022.2
tato māṃ saṃparikṣipya sarvato vikṛtānanāḥR_5,028.023.1
vadhe ca grahaṇe caiva kuryur yatnaṃ yathābalamR_5,028.023.2
taṃ māṃ śākhāḥ praśākhāś ca skandhāṃś cottamaśākhināmR_5,028.024.1
dṛṣṭvā viparidhāvantaṃ bhaveyur bhayaśaṅkitāḥR_5,028.024.2
mama rūpaṃ ca saṃprekṣya vanaṃ vicarato mahatR_5,028.025.1
rākṣasyo bhayavitrastā bhaveyur vikṛtānanāḥR_5,028.025.2
tataḥ kuryuḥ samāhvānaṃ rākṣasyo rakṣasām apiR_5,028.026.1
rākṣasendraniyuktānāṃ rākṣasendraniveśaneR_5,028.026.2
te śūlaśaranistriṃśa vividhāyudhapāṇayaḥR_5,028.027.1
āpateyur vimarde 'smin vegenodvignakāriṇaḥR_5,028.027.2
saṃkruddhas tais tu parito vidhaman rakṣasāṃ balamR_5,028.028.1
śaknuyaṃ na tu saṃprāptuṃ paraṃ pāraṃ mahodadheḥR_5,028.028.2
māṃ vā gṛhṇīyur āplutya bahavaḥ śīghrakāriṇaḥR_5,028.029.1
syād iyaṃ cāgṛhītārthā mama ca grahaṇaṃ bhavetR_5,028.029.2
hiṃsābhirucayo hiṃsyur imāṃ vā janakātmajāmR_5,028.030.1
vipannaṃ syāt tataḥ kāryaṃ rāmasugrīvayor idamR_5,028.030.2
uddeśe naṣṭamārge 'smin rākṣasaiḥ parivāriteR_5,028.031.1
sāgareṇa parikṣipte gupte vasati jānakīR_5,028.031.2
viśaste vā gṛhīte vā rakṣobhir mayi saṃyugeR_5,028.032.1
nānyaṃ paśyāmi rāmasya sahāyaṃ kāryasādhaneR_5,028.032.2
vimṛśaṃś ca na paśyāmi yo hate mayi vānaraḥR_5,028.033.1
śatayojanavistīrṇaṃ laṅghayeta mahodadhimR_5,028.033.2
kāmaṃ hantuṃ samartho 'smi sahasrāṇy api rakṣasāmR_5,028.034.1
na tu śakṣyāmi saṃprāptuṃ paraṃ pāraṃ mahodadheḥR_5,028.034.2
asatyāni ca yuddhāni saṃśayo me na rocateR_5,028.035.1
kaś ca niḥsaṃśayaṃ kāryaṃ kuryāt prājñaḥ sasaṃśayamR_5,028.035.2
eṣa doṣo mahān hi syān mama sītābhibhāṣaṇeR_5,028.036.1
prāṇatyāgaś ca vaidehyā bhaved anabhibhāṣaṇeR_5,028.036.2
bhūtāś cārthā vinaśyanti deśakālavirodhitāḥR_5,028.037.1
viklavaṃ dūtam āsādya tamaḥ sūryodaye yathāR_5,028.037.2
arthānarthāntare buddhir niścitāpi na śobhateR_5,028.038.1
ghātayanti hi kāryāṇi dūtāḥ paṇḍitamāninaḥR_5,028.038.2
na vinaśyet kathaṃ kāryaṃ vaiklavyaṃ na kathaṃ bhavetR_5,028.039.1
laṅghanaṃ ca samudrasya kathaṃ nu na vṛthā bhavetR_5,028.039.2
kathaṃ nu khalu vākyaṃ me śṛṇuyān nodvijeta caR_5,028.040.1
iti saṃcintya hanumāṃś cakāra matimān matimR_5,028.040.2
rāmam akliṣṭakarmāṇaṃ svabandhum anukīrtayanR_5,028.041.1
nainām udvejayiṣyāmi tad bandhugatamānasāmR_5,028.041.2
ikṣvākūṇāṃ variṣṭhasya rāmasya viditātmanaḥR_5,028.042.1
śubhāni dharmayuktāni vacanāni samarpayanR_5,028.042.2
śrāvayiṣyāmi sarvāṇi madhurāṃ prabruvan giramR_5,028.043.1
śraddhāsyati yathā hīyaṃ tathā sarvaṃ samādadheR_5,028.043.2
iti sa bahuvidhaṃ mahānubhāvo jagatipateḥ pramadām avekṣamāṇaḥR_5,028.044.1
madhuram avitathaṃ jagāda vākyaṃ drumaviṭapāntaram āsthito hanūmānR_5,028.044.2
evaṃ bahuvidhāṃ cintāṃ cintayitva mahākapiḥR_5,029.001.1
saṃśrave madhuraṃ vākyaṃ vaidehyā vyājahāra haR_5,029.001.2
puṇyaśīlo mahākīrtir ṛjur āsīn mahāyaśāḥR_5,029.002.1
cakravartikule jātaḥ puraṃdarasamo baleR_5,029.002.2
ahiṃsāratir akṣudro ghṛṇī satyaparākramaḥR_5,029.003.1
mukhyaś cekṣvākuvaṃśasya lakṣmīvāṃl lakṣmivardhanaḥR_5,029.003.2
pārthivavyañjanair yuktaḥ pṛthuśrīḥ pārthivarṣabhaḥR_5,029.004.1
pṛthivyāṃ caturantayāṃ viśrutaḥ sukhadaḥ sukhīR_5,029.004.2
tasya putraḥ priyo jyeṣṭhas tārādhipanibhānanaḥR_5,029.005.1
rāmo nāma viśeṣajñaḥ śreṣṭhaḥ sarvadhanuṣmatāmR_5,029.005.2
rakṣitā svasya vṛttasya svajanasyāpi rakṣitāR_5,029.006.1
rakṣitā jīvalokasya dharmasya ca paraṃtapaḥR_5,029.006.2
tasya satyābhisaṃdhasya vṛddhasya vacanāt pituḥR_5,029.007.1
sabhāryaḥ saha ca bhrātrā vīraḥ pravrajito vanamR_5,029.007.2
janasthānavadhaṃ śrutvā hatau ca kharadūṣaṇauR_5,029.008.1
tatas tv amarṣāpahṛtā jānakī rāvaṇena tuR_5,029.008.2
yathārūpāṃ yathāvarṇāṃ yathālakṣmīṃ viniścitāmR_5,029.009.1
aśrauṣaṃ rāghavasyāhaṃ seyam āsāditā mayāR_5,029.009.2
virarāmaivam uktvāsau vācaṃ vānarapuṃgavaḥR_5,029.010.1
jānakī cāpi tac chrutvā vismayaṃ paramaṃ gatāR_5,029.010.2
tataḥ sā vakrakeśāntā sukeśī keśasaṃvṛtamR_5,029.011.1
unnamya vadanaṃ bhīruḥ śiṃśapāvṛkṣam aikṣataR_5,029.011.2
sā tiryag ūrdhvaṃ ca tathāpy adhastān nirīkṣamāṇā tam acintya buddhimR_5,029.012.1
dadarśa piṅgādhipater amātyaṃ vātātmajaṃ sūryam ivodayasthamR_5,029.012.2
tataḥ śākhāntare līnaṃ dṛṣṭvā calitamānasāR_5,030.001.1
sā dadarśa kapiṃ tatra praśritaṃ priyavādinamR_5,030.001.2
sā tu dṛṣṭvā hariśreṣṭhaṃ vinītavad upasthitamR_5,030.002.1
maithilī cintayām āsa svapno 'yam iti bhāminīR_5,030.002.2
sā taṃ samīkṣyaiva bhṛśaṃ visaṃjñā gatāsukalpeva babhūva sītāR_5,030.003.1
cireṇa saṃjñāṃ pratilabhya caiva vicintayām āsa viśālanetrāR_5,030.003.2
svapno mayāyaṃ vikṛto 'dya dṛṣṭaḥ śākhāmṛgaḥ śāstragaṇair niṣiddhaḥR_5,030.004.1
svasty astu rāmāya salakṣmaṇāya tathā pitur me janakasya rājñaḥR_5,030.004.2
svapno 'pi nāyaṃ na hi me 'sti nidrā śokena duḥkhena ca pīḍitāyāḥR_5,030.005.1
sukhaṃ hi me nāsti yato 'smi hīnā tenendupūrṇapratimānanenaR_5,030.005.2
ahaṃ hi tasyādya mano bhavena saṃpīḍitā tad gatasarvabhāvāR_5,030.006.1
vicintayantī satataṃ tam eva tathaiva paśyāmi tathā śṛṇomiR_5,030.006.2
manorathaḥ syād iti cintayāmi tathāpi buddhyā ca vitarkayāmiR_5,030.007.1
kiṃ kāraṇaṃ tasya hi nāsti rūpaṃ suvyaktarūpaś ca vadaty ayaṃ māmR_5,030.007.2
namo 'stu vācaspataye savajriṇe svayambhuve caiva hutāśanāyaR_5,030.008.1
anena coktaṃ yad idaṃ mamāgrato vanaukasā tac ca tathāstu nānyathāR_5,030.008.2
tām abravīn mahātejā hanūmān mārutātmajaḥR_5,031.001.1
śirasy añjalim ādhāya sītāṃ madhurayā girāR_5,031.001.2
kā nu padmapalāśākṣī kliṣṭakauśeyavāsinīR_5,031.002.1
drumasya śākhām ālambya tiṣṭhasi tvam aninditāR_5,031.002.2
kimarthaṃ tava netrābhyāṃ vāri sravati śokajamR_5,031.003.1
puṇḍarīkapalāśābhyāṃ viprakīrṇam ivodakamR_5,031.003.2
surāṇām asurāṇāṃ ca nāgagandharvarakṣasāmR_5,031.004.1
yakṣāṇāṃ kiṃnarāṇāṃ ca kā tvaṃ bhavasi śobhaneR_5,031.004.2
kā tvaṃ bhavasi rudrāṇāṃ marutāṃ vā varānaneR_5,031.005.1
vasūnāṃ vā varārohe devatā pratibhāsi meR_5,031.005.2
kiṃ nu candramasā hīnā patitā vibudhālayātR_5,031.006.1
rohiṇī jyotiṣāṃ śreṣṭhā śreṣṭhā sarvaguṇānvitāR_5,031.006.2
kopād vā yadi vā mohād bhartāram asitekṣaṇāR_5,031.007.1
vasiṣṭhaṃ kopayitvā tvaṃ nāsi kalyāṇy arundhatīR_5,031.007.2
ko nau putraḥ pitā bhrāta bhartā vā te sumadhyameR_5,031.008.1
asmāl lokād amuṃ lokaṃ gataṃ tvam anuśocasiR_5,031.008.2
vyañjanāni hi te yāni lakṣaṇāni ca lakṣayeR_5,031.009.1
mahiṣī bhūmipālasya rājakanyāsi me matāR_5,031.009.2
rāvaṇena janasthānād balād apahṛtā yadiR_5,031.010.1
sītā tvam asi bhadraṃ te tan mamācakṣva pṛcchataḥR_5,031.010.2
sā tasya vacanaṃ śrutvā rāmakīrtanaharṣitāR_5,031.011.1
uvāca vākyaṃ vaidehī hanūmantaṃ drumāśritamR_5,031.011.2
duhitā janakasyāhaṃ vaidehasya mahātmanaḥR_5,031.012.1
sītā ca nāma nāmnāhaṃ bhāryā rāmasya dhīmataḥR_5,031.012.2
samā dvādaśa tatrāhaṃ rāghavasya niveśaneR_5,031.013.1
bhuñjānā mānuṣān bhogān sarvakāmasamṛddhinīR_5,031.013.2
tatas trayodaśe varṣe rājyenekṣvākunandanamR_5,031.014.1
abhiṣecayituṃ rājā sopādhyāyaḥ pracakrameR_5,031.014.2
tasmin saṃbhriyamāṇe tu rāghavasyābhiṣecaneR_5,031.015.1
kaikeyī nāma bhartāraṃ devī vacanam abravītR_5,031.015.2
na pibeyaṃ na khādeyaṃ pratyahaṃ mama bhojanamR_5,031.016.1
eṣa me jīvitasyānto rāmo yady abhiṣicyateR_5,031.016.2
yat tad uktaṃ tvayā vākyaṃ prītyā nṛpatisattamaR_5,031.017.1
tac cen na vitathaṃ kāryaṃ vanaṃ gacchatu rāghavaḥR_5,031.017.2
sa rājā satyavāg devyā varadānam anusmaranR_5,031.018.1
mumoha vacanaṃ śrutvā kaikeyyāḥ krūram apriyamR_5,031.018.2
tatas tu sthaviro rājā satyadharme vyavasthitaḥR_5,031.019.1
jyeṣṭhaṃ yaśasvinaṃ putraṃ rudan rājyam ayācataR_5,031.019.2
sa pitur vacanaṃ śrīmān abhiṣekāt paraṃ priyamR_5,031.020.1
manasā pūrvam āsādya vācā pratigṛhītavānR_5,031.020.2
dadyān na pratigṛhṇīyān na brūyat kiṃ cid apriyamR_5,031.021.1
api jīvitahetor hi rāmaḥ satyaparākramaḥR_5,031.021.2
sa vihāyottarīyāṇi mahārhāṇi mahāyaśāḥR_5,031.022.1
visṛjya manasā rājyaṃ jananyai māṃ samādiśatR_5,031.022.2
sāhaṃ tasyāgratas tūrṇaṃ prasthitā vanacāriṇīR_5,031.023.1
na hi me tena hīnāyā vāsaḥ svarge 'pi rocateR_5,031.023.2
prāg eva tu mahābhāgaḥ saumitrir mitranandanaḥR_5,031.024.1
pūrvajasyānuyātrārthe drumacīrair alaṃkṛtaḥR_5,031.024.2
te vayaṃ bhartur ādeśaṃ bahu mānyadṛḍhavratāḥR_5,031.025.1
praviṣṭāḥ sma purād dṛṣṭaṃ vanaṃ gambhīradarśanamR_5,031.025.2
vasato daṇḍakāraṇye tasyāham amitaujasaḥR_5,031.026.1
rakṣasāpahṛtā bhāryā rāvaṇena durātmanāR_5,031.026.2
dvau māsau tena me kālo jīvitānugrahaḥ kṛtaḥR_5,031.027.1
ūrdhvaṃ dvābhyāṃ tu māsābhyāṃ tatas tyakṣyāmi jīvitamR_5,031.027.2
tasyās tad vacanaṃ śrutvā hanūmān hariyūthapaḥR_5,032.001.1
duḥkhād duḥkhābhibhūtāyāḥ sāntam uttaram abravītR_5,032.001.2
ahaṃ rāmasya saṃdeśād devi dūtas tavāgataḥR_5,032.002.1
vaidehi kuśalī rāmas tvāṃ ca kauśalam abravītR_5,032.002.2
yo brāhmam astraṃ vedāṃś ca veda vedavidāṃ varaḥR_5,032.003.1
sa tvāṃ dāśarathī rāmo devi kauśalam abravītR_5,032.003.2
lakṣmaṇaś ca mahātejā bhartus te 'nucaraḥ priyaḥR_5,032.004.1
kṛtavāñ śokasaṃtaptaḥ śirasā te 'bhivādanamR_5,032.004.2
sā tayoḥ kuśalaṃ devī niśamya narasiṃhayoḥR_5,032.005.1
prītisaṃhṛṣṭasarvāṅgī hanūmāntam athābravītR_5,032.005.2
kalyāṇī bata gatheyaṃ laukikī pratibhāti meR_5,032.006.1
ehi jīvantam ānado naraṃ varṣaśatād apiR_5,032.006.2
tayoḥ samāgame tasmin prītir utpāditādbhutāR_5,032.007.1
paraspareṇa cālāpaṃ viśvastau tau pracakratuḥR_5,032.007.2
tasyās tad vacanaṃ śrutvā hanūmān hariyūthapaḥR_5,032.008.1
sītāyāḥ śokadīnāyāḥ samīpam upacakrameR_5,032.008.2
yathā yathā samīpaṃ sa hanūmān upasarpatiR_5,032.009.1
tathā tathā rāvaṇaṃ sā taṃ sītā pariśaṅkateR_5,032.009.2
aho dhig dhik kṛtam idaṃ kathitaṃ hi yad asya meR_5,032.010.1
rūpāntaram upāgamya sa evāyaṃ hi rāvaṇaḥR_5,032.010.2
tām aśokasya śākhāṃ sā vimuktvā śokakarśitāR_5,032.011.1
tasyām evānavadyāṅgī dharaṇyāṃ samupāviśatR_5,032.011.2
avandata mahābāhus tatas tāṃ janakātmajāmR_5,032.012.1
sā cainaṃ bhayavitrastā bhūyo naivābhyudaikṣataR_5,032.012.2
taṃ dṛṣṭvā vandamānaṃ tu sītā śaśinibhānanāR_5,032.013.1
abravīd dīrgham ucchvasya vānaraṃ madhurasvarāR_5,032.013.2
māyāṃ praviṣṭo māyāvī yadi tvaṃ rāvaṇaḥ svayamR_5,032.014.1
utpādayasi me bhūyaḥ saṃtāpaṃ tan na śobhanamR_5,032.014.2
svaṃ parityajya rūpaṃ yaḥ parivrājakarūpadhṛtR_5,032.015.1
janasthāne mayā dṛṣṭas tvaṃ sa evāsi rāvaṇaḥR_5,032.015.2
upavāsakṛśāṃ dīnāṃ kāmarūpa niśācaraR_5,032.016.1
saṃtāpayasi māṃ bhūyaḥ saṃtāpaṃ tan na śobhanamR_5,032.016.2
yadi rāmasya dūtas tvam āgato bhadram astu teR_5,032.017.1
pṛcchāmi tvāṃ hariśreṣṭha priyā rāma kathā hi meR_5,032.017.2
guṇān rāmasya kathaya priyasya mama vānaraR_5,032.018.1
cittaṃ harasi me saumya nadīkūlaṃ yathā rayaḥR_5,032.018.2
aho svapnasya sukhatā yāham evaṃ cirāhṛtāR_5,032.019.1
preṣitaṃ nāma paśyāmi rāghaveṇa vanaukasaṃR_5,032.019.2
svapne 'pi yady ahaṃ vīraṃ rāghavaṃ sahalakṣmaṇamR_5,032.020.1
paśyeyaṃ nāvasīdeyaṃ svapno 'pi mama matsarīR_5,032.020.2
nāhaṃ svapnam imaṃ manye svapne dṛṣṭvā hi vānaramR_5,032.021.1
na śakyo 'bhyudayaḥ prāptuṃ prāptaś cābhyudayo mamaR_5,032.021.2
kiṃ nu syāc cittamoho 'yaṃ bhaved vātagatis tv iyamR_5,032.022.1
unmādajo vikāro vā syād iyaṃ mṛgatṛṣṇikāR_5,032.022.2
atha vā nāyam unmādo moho 'py unmādalakṣmaṇaḥR_5,032.023.1
saṃbudhye cāham ātmānam imaṃ cāpi vanaukasaṃR_5,032.023.2
ity evaṃ bahudhā sītā saṃpradhārya balābalamR_5,032.024.1
rakṣasāṃ kāmarūpatvān mene taṃ rākṣasādhipamR_5,032.024.2
etāṃ buddhiṃ tadā kṛtvā sītā sā tanumadhyamāR_5,032.025.1
na prativyājahārātha vānaraṃ janakātmajāR_5,032.025.2
sītāyāś cintitaṃ buddhvā hanūmān mārutātmajaḥR_5,032.026.1
śrotrānukūlair vacanais tadā tāṃ saṃpraharṣayatR_5,032.026.2
āditya iva tejasvī lokakāntaḥ śaśī yathāR_5,032.027.1
rājā sarvasya lokasya devo vaiśravaṇo yathāR_5,032.027.2
vikrameṇopapannaś ca yathā viṣṇur mahāyaśāḥR_5,032.028.1
satyavādī madhuravāg devo vācaspatir yathāR_5,032.028.2
sthānakrodhaprahartā ca śreṣṭho loke mahārathaḥR_5,032.029.1
bāhucchāyām avaṣṭabdho yasya loko mahātmanaḥR_5,032.029.2
apakṛṣyāśramapadān mṛgarūpeṇa rāghavamR_5,032.030.1
śūnye yenāpanītāsi tasya drakṣyasi yat phalamR_5,032.030.2
nacirād rāvaṇaṃ saṃkhye yo vadhiṣyati vīryavānR_5,032.031.1
roṣapramuktair iṣubhir jvaladbhir iva pāvakaiḥR_5,032.031.2
tenāhaṃ preṣito dūtas tvatsakāśam ihāgataḥR_5,032.032.1
tvadviyogena duḥkhārtaḥ sa tvāṃ kauśalam abravītR_5,032.032.2
lakṣmaṇaś ca mahātejāḥ sumitrānandavardhanaḥR_5,032.033.1
abhivādya mahābāhuḥ so 'pi kauśalam abravītR_5,032.033.2
rāmasya ca sakhā devi sugrīvo nāma vānaraḥR_5,032.034.1
rājā vānaramukhyānāṃ sa tvāṃ kauśalam abravītR_5,032.034.2
nityaṃ smarati rāmas tvāṃ sasugrīvaḥ salakṣmaṇaḥR_5,032.035.1
diṣṭyā jīvasi vaidehi rākṣasī vaśam āgatāR_5,032.035.2
nacirād drakṣyase rāmaṃ lakṣmaṇaṃ ca mahārathamR_5,032.036.1
madhye vānarakoṭīnāṃ sugrīvaṃ cāmitaujasaṃR_5,032.036.2
ahaṃ sugrīvasacivo hanūmān nāma vānaraḥR_5,032.037.1
praviṣṭo nagarīṃ laṅkāṃ laṅghayitvā mahodadhimR_5,032.037.2
kṛtvā mūrdhni padanyāsaṃ rāvaṇasya durātmanaḥR_5,032.038.1
tvāṃ draṣṭum upayāto 'haṃ samāśritya parākramamR_5,032.038.2
nāham asmi tathā devi yathā mām avagacchasiR_5,032.039.1
viśaṅkā tyajyatām eṣā śraddhatsva vadato mamaR_5,032.039.2
tāṃ tu rāma kathāṃ śrutvā vaidehī vānararṣabhātR_5,033.001.1
uvāca vacanaṃ sāntvam idaṃ madhurayā girāR_5,033.001.2
kva te rāmeṇa saṃsargaḥ kathaṃ jānāsi lakṣmaṇamR_5,033.002.1
vānarāṇāṃ narāṇāṃ ca katham āsīt samāgamaḥR_5,033.002.2
yāni rāmasya liṅgāni lakṣmaṇasya ca vānaraR_5,033.003.1
tāni bhūyaḥ samācakṣva na māṃ śokaḥ samāviśetR_5,033.003.2
kīdṛśaṃ tasya saṃsthānaṃ rūpaṃ rāmasya kīdṛśamR_5,033.004.1
katham ūrū kathaṃ bāhū lakṣmaṇasya ca śaṃsa meR_5,033.004.2
evam uktas tu vaidehyā hanūmān mārutātmajaḥR_5,033.005.1
tato rāmaṃ yathātattvam ākhyātum upacakrameR_5,033.005.2
jānantī bata diṣṭyā māṃ vaidehi paripṛcchasiR_5,033.006.1
bhartuḥ kamalapatrākṣi saṃkhyānaṃ lakṣmaṇasya caR_5,033.006.2
yāni rāmasya cihnāni lakṣmaṇasya ca yāni vaiR_5,033.007.1
lakṣitāni viśālākṣi vadataḥ śṛṇu tāni meR_5,033.007.2
rāmaḥ kamalapatrākṣaḥ sarvabhūtamanoharaḥR_5,033.008.1
rūpadākṣiṇyasaṃpannaḥ prasūto janakātmajeR_5,033.008.2
tejasādityasaṃkāśaḥ kṣamayā pṛthivīsamaḥR_5,033.009.1
bṛhaspatisamo buddhyā yaśasā vāsavopamaḥR_5,033.009.2
rakṣitā jīvalokasya svajanasya ca rakṣitāR_5,033.010.1
rakṣitā svasya vṛttasya dharmasya ca paraṃtapaḥR_5,033.010.2
rāmo bhāmini lokasya cāturvarṇyasya rakṣitāR_5,033.011.1
maryādānāṃ ca lokasya kartā kārayitā ca saḥR_5,033.011.2
arciṣmān arcito 'tyarthaṃ brahmacaryavrate sthitaḥR_5,033.012.1
sādhūnām upakārajñaḥ pracārajñaś ca karmaṇāmR_5,033.012.2
rājavidyāvinītaś ca brāhmaṇānām upāsitāR_5,033.013.1
śrutavāñ śīlasaṃpanno vinītaś ca paraṃtapaḥR_5,033.013.2
yajurvedavinītaś ca vedavidbhiḥ supūjitaḥR_5,033.014.1
dhanurvede ca vede ca vedāṅgeṣu ca niṣṭhitaḥR_5,033.014.2
vipulāṃso mahābāhuḥ kambugrīvaḥ śubhānanaḥR_5,033.015.1
gūḍhajatruḥ sutāmrākṣo rāmo devi janaiḥ śrutaḥR_5,033.015.2
dundubhisvananirghoṣaḥ snigdhavarṇaḥ pratāpavānR_5,033.016.1
samaḥ samavibhaktāṅgo varṇaṃ śyāmaṃ samāśritaḥR_5,033.016.2
tristhiras tripralambaś ca trisamas triṣu connataḥR_5,033.017.1
trivalīvāṃs tryavaṇataś caturvyaṅgas triśīrṣavānR_5,033.017.2
catuṣkalaś caturlekhaś catuṣkiṣkuś catuḥsamaḥR_5,033.018.1
caturdaśasamadvandvaś caturdaṣṭaś caturgatiḥR_5,033.018.2
daśapadmo daśabṛhat tribhir vyāpto dviśuklavānR_5,033.019.1
ṣaḍunnato navatanus tribhir vyāpnoti rāghavaḥR_5,033.019.2
satyadharmaparaḥ śrīmān saṃgrahānugrahe rataḥR_5,033.020.1
deśakālavibhāgajñaḥ sarvalokapriyaṃvadaḥR_5,033.020.2
bhrātā ca tasya dvaimātraḥ saumitrir aparājitaḥR_5,033.021.1
anurāgeṇa rūpeṇa guṇaiś caiva tathāvidhaḥR_5,033.021.2
tvām eva mārgamāṇo tau vicarantau vasuṃdharāmR_5,033.022.1
dadarśatur mṛgapatiṃ pūrvajenāvaropitamR_5,033.022.2
ṛśyamūkasya pṛṣṭhe tu bahupādapasaṃkuleR_5,033.023.1
bhrātur bhāryārtam āsīnaṃ sugrīvaṃ priyadarśanamR_5,033.023.2
vayaṃ tu harirājaṃ taṃ sugrīvaṃ satyasaṃgaramR_5,033.024.1
paricaryāmahe rājyāt pūrvajenāvaropitamR_5,033.024.2
tatas tau cīravasanau dhanuḥpravarapāṇinauR_5,033.025.1
ṛśyamūkasya śailasya ramyaṃ deśam upāgatauR_5,033.025.2
sa tau dṛṣṭvā naravyāghrau dhanvinau vānararṣabhaḥR_5,033.026.1
abhipluto gires tasya śikharaṃ bhayamohitaḥR_5,033.026.2
tataḥ sa śikhare tasmin vānarendro vyavasthitaḥR_5,033.027.1
tayoḥ samīpaṃ mām eva preṣayām āsa satvaraḥR_5,033.027.2
tāv ahaṃ puruṣavyāghrau sugrīvavacanāt prabhūR_5,033.028.1
rūpalakṣaṇasaṃpannau kṛtāñjalir upasthitaḥR_5,033.028.2
tau parijñātatattvārthau mayā prītisamanvitauR_5,033.029.1
pṛṣṭham āropya taṃ deśaṃ prāpitau puruṣarṣabhauR_5,033.029.2
niveditau ca tattvena sugrīvāya mahātmaneR_5,033.030.1
tayor anyonyasaṃbhāṣād bhṛśaṃ prītir ajāyataR_5,033.030.2
tatra tau kīrtisaṃpannau harīśvaranareśvarauR_5,033.031.1
parasparakṛtāśvāsau kathayā pūrvavṛttayāR_5,033.031.2
taṃ tataḥ sāntvayām āsa sugrīvaṃ lakṣmaṇāgrajaḥR_5,033.032.1
strīhetor vālinā bhrātrā nirastam uru tejasāR_5,033.032.2
tatas tvan nāśajaṃ śokaṃ rāmasyākliṣṭakarmaṇaḥR_5,033.033.1
lakṣmaṇo vānarendrāya sugrīvāya nyavedayatR_5,033.033.2
sa śrutvā vānarendras tu lakṣmaṇeneritaṃ vacaḥR_5,033.034.1
tadāsīn niṣprabho 'tyarthaṃ grahagrasta ivāṃśumānR_5,033.034.2
tatas tvadgātraśobhīni rakṣasā hriyamāṇayāR_5,033.035.1
yāny ābharaṇajālāni pātitāni mahītaleR_5,033.035.2
tāni sarvāṇi rāmāya ānīya hariyūthapāḥR_5,033.036.1
saṃhṛṣṭā darśayām āsur gatiṃ tu na vidus tavaR_5,033.036.2
tāni rāmāya dattāni mayaivopahṛtāni caR_5,033.037.1
svanavanty avakīrṇanti tasmin vihatacetasiR_5,033.037.2
tāny aṅke darśanīyāni kṛtvā bahuvidhaṃ tataḥR_5,033.038.1
tena devaprakāśena devena paridevitamR_5,033.038.2
paśyatas tasyā rudatas tāmyataś ca punaḥ punaḥR_5,033.039.1
prādīpayan dāśarathes tāni śokahutāśanamR_5,033.039.2
śayitaṃ ca ciraṃ tena duḥkhārtena mahātmanāR_5,033.040.1
mayāpi vividhair vākyaiḥ kṛcchrād utthāpitaḥ punaḥR_5,033.040.2
tāni dṛṣṭvā mahārhāṇi darśayitvā muhur muhuḥR_5,033.041.1
rāghavaḥ sahasaumitriḥ sugrīve sa nyavedayatR_5,033.041.2
sa tavādarśanād ārye rāghavaḥ paritapyateR_5,033.042.1
mahatā jvalatā nityam agninevāgniparvataḥR_5,033.042.2
tvatkṛte tam anidrā ca śokaś cintā ca rāghavamR_5,033.043.1
tāpayanti mahātmānam agnyagāram ivāgnayaḥR_5,033.043.2
tavādarśanaśokena rāghavaḥ pravicālyateR_5,033.044.1
mahatā bhūmikampena mahān iva śiloccayaḥR_5,033.044.2
kānānāni suramyāṇi nadīprasravaṇāni caR_5,033.045.1
caran na ratim āpnoti tvam apaśyan nṛpātmajeR_5,033.045.2
sa tvāṃ manujaśārdūlaḥ kṣipraṃ prāpsyati rāghavaḥR_5,033.046.1
samitrabāndhavaṃ hatvā rāvaṇaṃ janakātmajeR_5,033.046.2
sahitau rāmasugrīvāv ubhāv akurutāṃ tadāR_5,033.047.1
samayaṃ vālinaṃ hantuṃ tava cānveṣaṇaṃ tathāR_5,033.047.2
tato nihatya tarasā rāmo vālinam āhaveR_5,033.048.1
sarvarkṣaharisaṃghānāṃ sugrīvam akarot patimR_5,033.048.2
rāmasugrīvayor aikyaṃ devy evaṃ samajāyataR_5,033.049.1
hanūmantaṃ ca māṃ viddhi tayor dūtam ihāgatamR_5,033.049.2
svarājyaṃ prāpya sugrīvaḥ samanīya mahāharīnR_5,033.050.1
tvadarthaṃ preṣayām āsa diśo daśa mahābalānR_5,033.050.2
ādiṣṭā vānarendreṇa sugrīveṇa mahaujasaḥR_5,033.051.1
adrirājapratīkāśāḥ sarvataḥ prasthitā mahīmR_5,033.051.2
aṅgado nāma lakṣmīvān vālisūnur mahābalaḥR_5,033.052.1
prasthitaḥ kapiśārdūlas tribhāgabalasaṃvṛtaḥR_5,033.052.2
teṣāṃ no vipranaṣṭānāṃ vindhye parvatasattameR_5,033.053.1
bhṛśaṃ śokaparītanām ahorātragaṇā gatāḥR_5,033.053.2
te vayaṃ kāryanairāśyāt kālasyātikrameṇa caR_5,033.054.1
bhayāc ca kapirājasya prāṇāṃs tyaktuṃ vyavasthitāḥR_5,033.054.2
vicitya vanadurgāṇi giriprasravaṇāni caR_5,033.055.1
anāsādya padaṃ devyāḥ prāṇāṃs tyaktuṃ vyavasthitāḥR_5,033.055.2
tava nāśaṃ ca vaidehi vālinaś ca tathā vadhamR_5,033.056.1
prāyopaveśam asmākaṃ maraṇaṃ ca jaṭāyuṣaḥR_5,033.056.2
teṣāṃ naḥ svāmisaṃdeśān nirāśānāṃ mumūrṣatāmR_5,033.057.1
kāryahetor ivāyātaḥ śakunir vīryavān mahānR_5,033.057.2
gṛdhrarājasya sodaryaḥ saṃpātir nāma gṛdhrarāṭR_5,033.058.1
śrutvā bhrātṛvadhaṃ kopād idaṃ vacanam abravītR_5,033.058.2
yavīyān kena me bhrātā hataḥ kva ca vināśitaḥR_5,033.059.1
etad ākhyātum icchāmi bhavadbhir vānarottamāḥR_5,033.059.2
aṅgado 'kathayat tasya janasthāne mahad vadhamR_5,033.060.1
rakṣasā bhīmarūpeṇa tvām uddiśya yathātathamR_5,033.060.2
jaṭāyos tu vadhaṃ śrutvā duḥkhitaḥ so 'ruṇātmajaḥR_5,033.061.1
tvām āha sa varārohe vasantīṃ rāvaṇālayeR_5,033.061.2
aṅgadapramukhāḥ sarve tataḥ saṃprasthitā vayamR_5,033.062.1
tvaddarśanakṛtotsāhā hṛṣṭās tuṣṭāḥ plavaṃgamāḥR_5,033.062.2
athāhaṃ harisainyasya sāgaraṃ dṛśya sīdataḥR_5,033.063.1
vyavadhūya bhayaṃ tīvraṃ yojanānāṃ śataṃ plutaḥR_5,033.063.2
laṅkā cāpi mayā rātrau praviṣṭā rākṣasākulāR_5,033.064.1
rāvaṇaś ca mayā dṛṣṭas tvaṃ ca śokanipīḍitāR_5,033.064.2
etat te sarvam ākhyātaṃ yathāvṛttam aninditeR_5,033.065.1
abhibhāṣasva māṃ devi dūto dāśarather ahamR_5,033.065.2
tvaṃ māṃ rāmakṛtodyogaṃ tvannimittam ihāgatamR_5,033.066.1
sugrīva sacivaṃ devi budhyasva pavanātmajamR_5,033.066.2
kuśalī tava kākutsthaḥ sarvaśastrabhṛtāṃ varaḥR_5,033.067.1
guror ārādhane yukto lakṣmaṇaś ca sulakṣaṇaḥR_5,033.067.2
tasya vīryavato devi bhartus tava hite rataḥR_5,033.068.1
aham ekas tu saṃprāptaḥ sugrīvavacanād ihaR_5,033.068.2
mayeyam asahāyena caratā kāmarūpiṇāR_5,033.069.1
dakṣiṇā dig anukrāntā tvanmārgavicayaiṣiṇāR_5,033.069.2
diṣṭyāhaṃ harisainyānāṃ tvannāśam anuśocatāmR_5,033.070.1
apaneṣyāmi saṃtāpaṃ tavābhigamaśaṃsanātR_5,033.070.2
diṣṭyā hi na mama vyarthaṃ devi sāgaralaṅghanamR_5,033.071.1
prāpsyāmy aham idaṃ diṣṭyā tvaddarśanakṛtaṃ yaśaḥR_5,033.071.2
rāghavaś ca mahāvīryaḥ kṣipraṃ tvām abhipatsyateR_5,033.072.1
samitrabāndhavaṃ hatvā rāvaṇaṃ rākṣasādhipamR_5,033.072.2
kaurajo nāma vaidehi girīṇām uttamo giriḥR_5,033.073.1
tato gacchati gokarṇaṃ parvataṃ kesarī hariḥR_5,033.073.2
sa ca devarṣibhir dṛṣṭaḥ pitā mama mahākapiḥR_5,033.074.1
tīrthe nadīpateḥ puṇye śambasādanam uddharatR_5,033.074.2
hanūmān iti vikhyāto loke svenaiva karmaṇāR_5,033.075.1
viśvāsārthaṃ tu vaidehi bhartur uktā mayā guṇāḥR_5,033.075.2
evaṃ viśvāsitā sītā hetubhiḥ śokakarśitāR_5,033.076.1
upapannair abhijñānair dūtaṃ tam avagacchatiR_5,033.076.2
atulaṃ ca gatā harṣaṃ praharṣeṇa tu jānakīR_5,033.077.1
netrābhyāṃ vakrapakṣmābhyāṃ mumocānandajaṃ jalamR_5,033.077.2
aśobhata viśālākṣyā rāhumukta ivoḍurāṭR_5,033.078.1
hanūmantaṃ kapiṃ vyaktaṃ manyate nānyatheti sāR_5,033.078.2
R_5,033.078R_5,033.079.1
athovāca hanūmāṃs tām uttaraṃ priyadarśanāmR_5,033.079.2
hate 'sure saṃyati śambasādane kapipravīreṇa maharṣicodanātR_5,033.080.1
tato 'smi vāyuprabhavo hi maithili prabhāvatas tatpratimaś ca vānaraḥR_5,033.080.2
bhūya eva mahātejā hanūmān mārutātmajaḥR_5,034.001.1
abravīt praśritaṃ vākyaṃ sītāpratyayakāraṇātR_5,034.001.2
rāmanāmāṅkitaṃ cedaṃ paśya devy aṅgulīyakamR_5,034.002.1
samāśvasihi bhadraṃ te kṣīṇaduḥkhaphalā hy asiR_5,034.002.2
gṛhītvā prekṣamāṇā sā bhartuḥ karavibhūṣaṇamR_5,034.003.1
bhartāram iva saṃprāptā jānakī muditābhavatR_5,034.003.2
cāru tad vadanaṃ tasyās tāmraśuklāyatekṣaṇamR_5,034.004.1
babhūva praharṣodagraṃ rāhumukta ivoḍurāṭR_5,034.004.2
tataḥ sā hrīmatī bālā bhartuḥ saṃdeśaharṣitāR_5,034.005.1
parituṭṣā priyaṃ śrutvā prāśaṃsata mahākapimR_5,034.005.2
vikrāntas tvaṃ samarthas tvaṃ prājñas tvaṃ vānarottamaR_5,034.006.1
yenedaṃ rākṣasapadaṃ tvayaikena pradharṣitamR_5,034.006.2
śatayojanavistīrṇaḥ sāgaro makarālayaḥR_5,034.007.1
vikramaślāghanīyena kramatā goṣpadīkṛtaḥR_5,034.007.2
na hi tvāṃ prākṛtaṃ manye vanaraṃ vanararṣabhaR_5,034.008.1
yasya te nāsti saṃtrāso rāvaṇān nāpi saṃbhramaḥR_5,034.008.2
arhase ca kapiśreṣṭha mayā samabhibhāṣitumR_5,034.009.1
yady asi preṣitas tena rāmeṇa viditātmanāR_5,034.009.2
preṣayiṣyati durdharṣo rāmo na hy aparīkṣitamR_5,034.010.1
parākramam avijñāya matsakāśaṃ viśeṣataḥR_5,034.010.2
diṣṭyā ca kuśalī rāmo dharmātmā dharmavatsalaḥR_5,034.011.1
lakṣmaṇaś ca mahātejāḥ sumitrānandavardhanaḥR_5,034.011.2
kuśalī yadi kākutsthaḥ kiṃ nu sāgaramekhalāmR_5,034.012.1
mahīṃ dahati kopena yugāntāgnir ivotthitaḥR_5,034.012.2
atha vā śaktimantau tau surāṇām api nigraheR_5,034.013.1
mamaiva tu na duḥkhānām asti manye viparyayaḥR_5,034.013.2
kaccic ca vyathate rāmaḥ kaccin na paripatyateR_5,034.014.1
uttarāṇi ca kāryāṇi kurute puruṣottamaḥR_5,034.014.2
kaccin na dīnaḥ saṃbhrāntaḥ kāryeṣu ca na muhyatiR_5,034.015.1
kaccin puruṣakāryāṇi kurute nṛpateḥ sutaḥR_5,034.015.2
dvividhaṃ trividhopāyam upāyam api sevateR_5,034.016.1
vijigīṣuḥ suhṛt kaccin mitreṣu ca paraṃtapaḥR_5,034.016.2
kaccin mitrāṇi labhate mitraiś cāpy abhigamyateR_5,034.017.1
kaccit kalyāṇamitraś ca mitraiś cāpi puraskṛtaḥR_5,034.017.2
kaccid āśāsti devānāṃ prasādaṃ pārthivātmajaḥR_5,034.018.1
kaccit puruṣakāraṃ ca daivaṃ ca pratipadyateR_5,034.018.2
kaccin na vigatasneho vivāsān mayi rāghavaḥR_5,034.019.1
kaccin māṃ vyasanād asmān mokṣayiṣyati vānaraḥR_5,034.019.2
sukhānām ucito nityam asukhānām anūcitaḥR_5,034.020.1
duḥkham uttaram āsādya kaccid rāmo na sīdatiR_5,034.020.2
kausalyāyās tathā kaccit sumitrāyās tathaiva caR_5,034.021.1
abhīkṣṇaṃ śrūyate kaccit kuśalaṃ bharatasya caR_5,034.021.2
mannimittena mānārhaḥ kaccic chokena rāghavaḥR_5,034.022.1
kaccin nānyamanā rāmaḥ kaccin māṃ tārayiṣyatiR_5,034.022.2
kaccid akṣauhiṇīṃ bhīmāṃ bharato bhrātṛvatsalaḥR_5,034.023.1
dhvajinīṃ mantribhir guptāṃ preṣayiṣyati matkṛteR_5,034.023.2
vānarādhipatiḥ śrīmān sugrīvaḥ kaccid eṣyatiR_5,034.024.1
matkṛte haribhir vīrair vṛto dantanakhāyudhaiḥR_5,034.024.2
kaccic ca lakṣmaṇaḥ śūraḥ sumitrānandavardhanaḥR_5,034.025.1
astravic charajālena rākṣasān vidhamiṣyatiR_5,034.025.2
raudreṇa kaccid astreṇa rāmeṇa nihataṃ raṇeR_5,034.026.1
drakṣyāmy alpena kālena rāvaṇaṃ sasuhṛjjanamR_5,034.026.2
kaccin na tad dhemasamānavarṇaṃ tasyānanaṃ padmasamānagandhiR_5,034.027.1
mayā vinā śuṣyati śokadīnaṃ jalakṣaye padmam ivātapenaR_5,034.027.2
dharmāpadeśāt tyajataś ca rājyāṃ māṃ cāpy araṇyaṃ nayataḥ padātimR_5,034.028.1
nāsīd vyathā yasya na bhīr na śokaḥ kaccit sa dhairyaṃ hṛdaye karotiR_5,034.028.2
na cāsya mātā na pitā na cānyaḥ snehād viśiṣṭo 'sti mayā samo vāR_5,034.029.1
tāvad dhy ahaṃ dūtajijīviṣeyaṃ yāvat pravṛttiṃ śṛṇuyāṃ priyasyaR_5,034.029.2
itīva devī vacanaṃ mahārthaṃ taṃ vānarendraṃ madhurārtham uktvāR_5,034.030.1
śrotuṃ punas tasya vaco 'bhirāmaṃ rāmārthayuktaṃ virarāma rāmāR_5,034.030.2
sītāyā vacanaṃ śrutvā mārutir bhīmavikramaḥR_5,034.031.1
śirasy añjalim ādhāya vākyam uttaram abravītR_5,034.031.2
na tvām ihasthāṃ jānīte rāmaḥ kamalalocanaḥR_5,034.032.1
śrutvaiva tu vaco mahyaṃ kṣipram eṣyati rāghavaḥR_5,034.032.2
viṣṭambhayitvā bāṇaughair akṣobhyaṃ varuṇālayamR_5,034.033.1
kariṣyati purīṃ laṅkāṃ kākutsthaḥ śāntarākṣasāmR_5,034.033.2
tatra yady antarā mṛtyur yadi devāḥ sahāsurāḥR_5,034.034.1
sthāsyanti pathi rāmasya sa tān api vadhiṣyatiR_5,034.034.2
tavādarśanajenārye śokena sa pariplutaḥR_5,034.035.1
na śarma labhate rāmaḥ siṃhārdita iva dvipaḥR_5,034.035.2
dardareṇa ca te devi śape mūlaphalena caR_5,034.036.1
malayena ca vindhyena meruṇā mandareṇa caR_5,034.036.2
yathā sunayanaṃ valgu bimbauṣṭhaṃ cārukuṇḍalamR_5,034.037.1
mukhaṃ drakṣyasi rāmasya pūrṇacandram ivoditamR_5,034.037.2
kṣipraṃ drakṣyasi vaidehi rāmaṃ prasravaṇe girauR_5,034.038.1
śatakratum ivāsīnaṃ nākapṛṣṭhasya mūrdhaniR_5,034.038.2
na māṃsaṃ rāghavo bhuṅkte na cāpi madhusevateR_5,034.039.1
vanyaṃ suvihitaṃ nityaṃ bhaktam aśnāti pañcamamR_5,034.039.2
naiva daṃśān na maśakān na kīṭān na sarīsṛpānR_5,034.040.1
rāghavo 'panayed gatrāt tvadgatenāntarātmanāR_5,034.040.2
nityaṃ dhyānaparo rāmo nityaṃ śokaparāyaṇaḥR_5,034.041.1
nānyac cintayate kiṃ cit sa tu kāmavaśaṃ gataḥR_5,034.041.2
anidraḥ satataṃ rāmaḥ supto 'pi ca narottamaḥR_5,034.042.1
sīteti madhurāṃ vāṇīṃ vyāharan pratibudhyateR_5,034.042.2
dṛṣṭvā phalaṃ vā puṣpaṃ vā yac cānyat strīmanoharamR_5,034.043.1
bahuśo hā priyety evaṃ śvasaṃs tvām abhibhāṣateR_5,034.043.2
sa devi nityaṃ paritapyamānas tvām eva sītety abhibhāṣamāṇaḥR_5,034.044.1
dhṛtavrato rājasuto mahātmā tavaiva lābhāya kṛtaprayatnaḥR_5,034.044.2
sā rāmasaṃkīrtanavītaśokā rāmasya śokena samānaśokāR_5,034.045.1
śaranmukhenāmbudaśeṣacandrā niśeva vaidehasutā babhūvaR_5,034.045.2
sītā tad vacanaṃ śrutvā pūrṇacandranibhānanāR_5,035.001.1
hanūmantam uvācedaṃ dharmārthasahitaṃ vacaḥR_5,035.001.2
amṛtaṃ viṣasaṃsṛṣṭaṃ tvayā vānarabhāṣitamR_5,035.002.1
yac ca nānyamanā rāmo yac ca śokaparāyaṇaḥR_5,035.002.2
aiśvarye vā suvistīrṇe vyasane vā sudāruṇeR_5,035.003.1
rajjveva puruṣaṃ baddhvā kṛtāntaḥ parikarṣatiR_5,035.003.2
vidhir nūnam asaṃhāryaḥ prāṇināṃ plavagottamaR_5,035.004.1
saumitriṃ māṃ ca rāmaṃ ca vyasanaiḥ paśya mohitānR_5,035.004.2
śokasyāsya kadā pāraṃ rāghavo 'dhigamiṣyatiR_5,035.005.1
plavamānaḥ pariśrānto hatanauḥ sāgare yathāR_5,035.005.2
rākṣasānāṃ kṣayaṃ kṛtvā sūdayitvā ca rāvaṇamR_5,035.006.1
laṅkām unmūlitāṃ kṛtvā kadā drakṣyati māṃ patiḥR_5,035.006.2
sa vācyaḥ saṃtvarasveti yāvad eva na pūryateR_5,035.007.1
ayaṃ saṃvatsaraḥ kālas tāvad dhi mama jīvitamR_5,035.007.2
vartate daśamo māso dvau tu śeṣau plavaṃgamaR_5,035.008.1
rāvaṇena nṛśaṃsena samayo yaḥ kṛto mamaR_5,035.008.2
vibhīṣaṇena ca bhrātrā mama niryātanaṃ pratiR_5,035.009.1
anunītaḥ prayatnena na ca tat kurute matimR_5,035.009.2
mama pratipradānaṃ hi rāvaṇasya na rocateR_5,035.010.1
rāvaṇaṃ mārgate saṃkhye mṛtyuḥ kālavaśaṃ gatamR_5,035.010.2
jyeṣṭhā kanyānalā nama vibhīṣaṇasutā kapeR_5,035.011.1
tayā mamaitad ākhyātaṃ mātrā prahitayā svayamR_5,035.011.2
avindhyo nāma medhāvī vidvān rākṣasapuṃgavaḥR_5,035.012.1
dhṛtimāñ śīlavān vṛddho rāvaṇasya susaṃmataḥR_5,035.012.2
rāmāt kṣayam anuprāptaṃ rakṣasāṃ pratyacodayatR_5,035.013.1
na ca tasyāpi duṣṭātmā śṛṇoti vacanaṃ hitamR_5,035.013.2
āśaṃseti hariśreṣṭha kṣipraṃ māṃ prāpsyate patiḥR_5,035.014.1
antarātmā hi me śuddhas tasmiṃś ca bahavo guṇāḥR_5,035.014.2
utsāhaḥ pauruṣaṃ sattvam ānṛśaṃsyaṃ kṛtajñatāR_5,035.015.1
vikramaś ca prabhāvaś ca santi vānararāghaveR_5,035.015.2
caturdaśasahasrāṇi rākṣasānāṃ jaghāna yaḥR_5,035.016.1
janasthāne vinā bhrātrā śatruḥ kas tasya nodvijetR_5,035.016.2
na sa śakyas tulayituṃ vyasanaiḥ puruṣarṣabhaḥR_5,035.017.1
ahaṃ tasyānubhāvajñā śakrasyeva pulomajāR_5,035.017.2
śarajālāṃśumāñ śūraḥ kape rāmadivākaraḥR_5,035.018.1
śatrurakṣomayaṃ toyam upaśoṣaṃ nayiṣyatiR_5,035.018.2
iti saṃjalpamānāṃ tāṃ rāmārthe śokakarśitāmR_5,035.019.1
aśrusaṃpūrṇavadanām uvāca hanumān kapiḥR_5,035.019.2
śrutvaiva tu vaco mahyaṃ kṣipram eṣyati rāghavaḥR_5,035.020.1
camūṃ prakarṣan mahatīṃ haryṛkṣagaṇasaṃkulāmR_5,035.020.2
atha vā mocayiṣyāmi tām adyaiva hi rākṣasātR_5,035.021.1
asmād duḥkhād upāroha mama pṛṣṭham aninditeR_5,035.021.2
tvaṃ hi pṛṣṭhagatāṃ kṛtvā saṃtariṣyāmi sāgaramR_5,035.022.1
śaktir asti hi me voḍhuṃ laṅkām api sarāvaṇāmR_5,035.022.2
ahaṃ prasravaṇasthāya rāghavāyādya maithiliR_5,035.023.1
prāpayiṣyāmi śakrāya havyaṃ hutam ivānalaḥR_5,035.023.2
drakṣyasy adyaiva vaidehi rāghavaṃ sahalakṣmaṇamR_5,035.024.1
vyavasāya samāyuktaṃ viṣṇuṃ daityavadhe yathāR_5,035.024.2
tvaddarśanakṛtotsāham āśramasthaṃ mahābalamR_5,035.025.1
puraṃdaram ivāsīnaṃ nāgarājasya mūrdhaniR_5,035.025.2
pṛṣṭham āroha me devi mā vikāṅkṣasva śobhaneR_5,035.026.1
yogam anviccha rāmeṇa śaśāṅkeneva rohiṇīR_5,035.026.2
kathayantīva candreṇa sūryeṇeva suvarcalāR_5,035.027.1
matpṛṣṭham adhiruhya tvaṃ tarākāśamahārṇavamR_5,035.027.2
na hi me saṃprayātasya tvām ito nayato 'ṅganeR_5,035.028.1
anugantuṃ gatiṃ śaktāḥ sarve laṅkānivāsinaḥR_5,035.028.2
yathaivāham iha prāptas tathaivāham asaṃśayamR_5,035.029.1
yāsyāmi paśya vaidehi tvām udyamya vihāyasaṃR_5,035.029.2
maithilī tu hariśreṣṭhāc chrutvā vacanam adbhutamR_5,035.030.1
harṣavismitasarvāṅgī hanūmantam athābravītR_5,035.030.2
hanūman dūram adhvanaṃ kathaṃ māṃ voḍhum icchasiR_5,035.031.1
tad eva khalu te manye kapitvaṃ hariyūthapaR_5,035.031.2
kathaṃ vālpaśarīras tvaṃ mām ito netum icchasiR_5,035.032.1
sakāśaṃ mānavendrasya bhartur me plavagarṣabhaR_5,035.032.2
sītāyā vacanaṃ śrutvā hanūmān mārutātmajaḥR_5,035.033.1
cintayām āsa lakṣmīvān navaṃ paribhavaṃ kṛtamR_5,035.033.2
na me jānāti sattvaṃ vā prabhāvaṃ vāsitekṣaṇāR_5,035.034.1
tasmāt paśyatu vaidehī yad rūpaṃ mama kāmataḥR_5,035.034.2
iti saṃcintya hanumāṃs tadā plavagasattamaḥR_5,035.035.1
darśayām āsa vaidehyāḥ svarūpam arimardanaḥR_5,035.035.2
sa tasmāt pādapād dhīmān āplutya plavagarṣabhaḥR_5,035.036.1
tato vardhitum ārebhe sītāpratyayakāraṇātR_5,035.036.2
merumandārasaṃkāśo babhau dīptānalaprabhaḥR_5,035.037.1
agrato vyavatasthe ca sītāyā vānararṣabhaḥR_5,035.037.2
hariḥ parvatasaṃkāśas tāmravaktro mahābalaḥR_5,035.038.1
vajradaṃṣṭranakho bhīmo vaidehīm idam abravītR_5,035.038.2
saparvatavanoddeśāṃ sāṭṭaprākāratoraṇāmR_5,035.039.1
laṅkām imāṃ sanathāṃ vā nayituṃ śaktir asti meR_5,035.039.2
tad avasthāpya tāṃ buddhir alaṃ devi vikāṅkṣayāR_5,035.040.1
viśokaṃ kuru vaidehi rāghavaṃ sahalakṣmaṇamR_5,035.040.2
taṃ dṛṣṭvācalasaṃkāśam uvāca janakātmajāR_5,035.041.1
padmapatraviśālākṣī mārutasyaurasaṃ sutamR_5,035.041.2
tava sattvaṃ balaṃ caiva vijānāmi mahākapeR_5,035.042.1
vāyor iva gatiṃ cāpi tejaś cāgnir ivādbhutamR_5,035.042.2
prākṛto 'nyaḥ kathaṃ cemāṃ bhūmim āgantum arhatiR_5,035.043.1
udadher aprameyasya pāraṃ vānarapuṃgavaR_5,035.043.2
jānāmi gamane śaktiṃ nayane cāpi te mamaR_5,035.044.1
avaśyaṃ sāmpradhāryāśu kāryasiddhir ihātmanaḥR_5,035.044.2
ayuktaṃ tu kapiśreṣṭha mayā gantuṃ tvayā sahaR_5,035.045.1
vāyuvegasavegasya vego māṃ mohayet tavaR_5,035.045.2
aham ākāśam āsaktā upary upari sāgaramR_5,035.046.1
prapateyaṃ hi te pṛṣṭhād bhayād vegena gacchataḥR_5,035.046.2
patitā sāgare cāhaṃ timinakrajhaṣākuleR_5,035.047.1
bhayeyam āśu vivaśā yādasām annam uttamamR_5,035.047.2
na ca śakṣye tvayā sārdhaṃ gantuṃ śatruvināśanaR_5,035.048.1
kalatravati saṃdehas tvayy api syād asaṃśayamR_5,035.048.2
hriyamāṇāṃ tu māṃ dṛṣṭvā rākṣasā bhīmavikramāḥR_5,035.049.1
anugaccheyur ādiṣṭā rāvaṇena durātmanāR_5,035.049.2
tais tvaṃ parivṛtaḥ śūraiḥ śūlam udgara pāṇibhiḥR_5,035.050.1
bhaves tvaṃ saṃśayaṃ prāpto mayā vīra kalatravānR_5,035.050.2
sāyudhā bahavo vyomni rākṣasās tvaṃ nirāyudhaḥR_5,035.051.1
kathaṃ śakṣyasi saṃyātuṃ māṃ caiva parirakṣitumR_5,035.051.2
yudhyamānasya rakṣobhis tatas taiḥ krūrakarmabhiḥR_5,035.052.1
prapateyaṃ hi te pṛṣṭhad bhayārtā kapisattamaR_5,035.052.2
atha rakṣāṃsi bhīmāni mahānti balavanti caR_5,035.053.1
kathaṃ cit sāmparāye tvāṃ jayeyuḥ kapisattamaR_5,035.053.2
atha vā yudhyamānasya pateyaṃ vimukhasya teR_5,035.054.1
patitāṃ ca gṛhītvā māṃ nayeyuḥ pāparākṣasāḥR_5,035.054.2
māṃ vā hareyus tvaddhastād viśaseyur athāpi vāR_5,035.055.1
avyavasthau hi dṛśyete yuddhe jayaparājayauR_5,035.055.2
ahaṃ vāpi vipadyeyaṃ rakṣobhir abhitarjitāR_5,035.056.1
tvatprayatno hariśreṣṭha bhaven niṣphala eva tuR_5,035.056.2
kāmaṃ tvam api paryāpto nihantuṃ sarvarākṣasānR_5,035.057.1
rāghavasya yaśo hīyet tvayā śastais tu rākṣasaiḥR_5,035.057.2
atha vādāya rakṣāṃsi nyasyeyuḥ saṃvṛte hi māmR_5,035.058.1
yatra te nābhijānīyur harayo nāpi rāghavaḥR_5,035.058.2
ārambhas tu madartho 'yaṃ tatas tava nirarthakaḥR_5,035.059.1
tvayā hi saha rāmasya mahān āgamane guṇaḥR_5,035.059.2
mayi jīvitam āyattaṃ rāghavasya mahātmanaḥR_5,035.060.1
bhrātṝṇāṃ ca mahābāho tava rājakulasya caR_5,035.060.2
tau nirāśau madarthe tu śokasaṃtāpakarśitauR_5,035.061.1
saha sarvarkṣaharibhis tyakṣyataḥ prāṇasaṃgrahamR_5,035.061.2
bhartur bhaktiṃ puraskṛtya rāmād anyasya vānaraR_5,035.062.1
nāhaṃ spraṣṭuṃ padā gātram iccheyaṃ vānarottamaR_5,035.062.2
yad ahaṃ gātrasaṃsparśaṃ rāvaṇasya gatā balātR_5,035.063.1
anīśā kiṃ kariṣyāmi vināthā vivaśā satīR_5,035.063.2
yadi rāmo daśagrīvam iha hatvā sarākṣasaṃR_5,035.064.1
mām ito gṛhya gaccheta tat tasya sadṛśaṃ bhavetR_5,035.064.2
śrutā hi dṛṣṭāś ca mayā parākramā mahātmanas tasya raṇāvamardinaḥR_5,035.065.1
na devagandharvabhujaṃgarākṣasā bhavanti rāmeṇa samā hi saṃyugeR_5,035.065.2
samīkṣya taṃ saṃyati citrakārmukaṃ mahābalaṃ vāsavatulyavikramamR_5,035.066.1
salakṣmaṇaṃ ko viṣaheta rāghavaṃ hutāśanaṃ dīptam ivānileritamR_5,035.066.2
salakṣmaṇaṃ rāghavam ājimardanaṃ diśāgajaṃ mattam iva vyavasthitamR_5,035.067.1
saheta ko vānaramukhya saṃyuge yugāntasūryapratimaṃ śarārciṣamR_5,035.067.2
sa me hariśreṣṭha salakṣmaṇaṃ patiṃ sayūthapaṃ kṣipram ihopapādayaR_5,035.068.1
cirāya rāmaṃ prati śokakarśitāṃ kuruṣva māṃ vānaramukhya harṣitāmR_5,035.068.2
tataḥ sa kapiśārdūlas tena vākyena harṣitaḥR_5,036.001.1
sītām uvāca tac chrutvā vākyaṃ vākyaviśāradaḥR_5,036.001.2
yuktarūpaṃ tvayā devi bhāṣitaṃ śubhadarśaneR_5,036.002.1
sadṛśaṃ strīsvabhāvasya sādhvīnāṃ vinayasya caR_5,036.002.2
strītvaṃ na tu samarthaṃ hi sāgaraṃ vyativartitumR_5,036.003.1
mām adhiṣṭhāya vistīrṇaṃ śatayojanam āyatamR_5,036.003.2
dvitīyaṃ kāraṇaṃ yac ca bravīṣi vinayānviteR_5,036.004.1
rāmād anyasya nārhāmi saṃsparśam iti jānakiR_5,036.004.2
etat te devi sadṛśaṃ patnyās tasya mahātmanaḥR_5,036.005.1
kā hy anyā tvām ṛte devi brūyād vacanam īdṛśamR_5,036.005.2
śroṣyate caiva kākutsthaḥ sarvaṃ niravaśeṣataḥR_5,036.006.1
ceṣṭitaṃ yat tvayā devi bhāṣitaṃ mama cāgrataḥR_5,036.006.2
kāraṇair bahubhir devi rāma priyacikīrṣayāR_5,036.007.1
snehapraskannamanasā mayaitat samudīritamR_5,036.007.2
laṅkāyā duṣpraveśatvād dustaratvān mahodadheḥR_5,036.008.1
sāmarthyād ātmanaś caiva mayaitat samudāhṛtamR_5,036.008.2
icchāmi tvāṃ samānetum adyaiva raghubandhunāR_5,036.009.1
gurusnehena bhaktyā ca nānyathā tad udāhṛtamR_5,036.009.2
yadi notsahase yātuṃ mayā sārdham aninditeR_5,036.010.1
abhijñānaṃ prayaccha tvaṃ jānīyād rāghavo hi yatR_5,036.010.2
evam uktā hanumatā sītā surasutopamāR_5,036.011.1
uvāca vacanaṃ mandaṃ bāṣpapragrathitākṣaramR_5,036.011.2
idaṃ śreṣṭham abhijñānaṃ brūyās tvaṃ tu mama priyamR_5,036.012.1
śailasya citrakūṭasya pāde pūrvottare tadāR_5,036.012.2
tāpasāśramavāsinyāḥ prājyamūlaphalodakeR_5,036.013.1
tasmin siddhāśrame deśe mandākinyā adūrataḥR_5,036.013.2
tasyopavanaṣaṇḍeṣu nānāpuṣpasugandhiṣuR_5,036.014.1
vihṛtya salilaklinnā tavāṅke samupāviśamR_5,036.014.2
R_5,036.014R_5,036.015.1
paryāyeṇa prasuptaś ca mamāṅke bharatāgrajaḥR_5,036.015.2
tato māṃsasamāyukto vāyasaḥ paryatuṇḍayatR_5,036.016.1
tam ahaṃ loṣṭam udyamya vārayāmi sma vāyasaṃR_5,036.016.2
dārayan sa ca māṃ kākas tatraiva parilīyateR_5,036.017.1
na cāpy uparaman māṃsād bhakṣārthī balibhojanaḥR_5,036.017.2
utkarṣantyāṃ ca raśanāṃ kruddhāyāṃ mayi pakṣiṇeR_5,036.018.1
sraṃsamāne ca vasane tato dṛṣṭā tvayā hy ahamR_5,036.018.2
tvayā vihasitā cāhaṃ kruddhā saṃlajjitā tadāR_5,036.019.1
bhakṣya gṛddhena kālena dāritā tvām upāgatāR_5,036.019.2
āsīnasya ca te śrāntā punar utsaṅgam āviśamR_5,036.020.1
krudhyantī ca prahṛṣṭena tvayāhaṃ parisāntvitāR_5,036.020.2
bāṣpapūrṇamukhī mandaṃ cakṣuṣī parimārjatīR_5,036.021.1
lakṣitāhaṃ tvayā nātha vāyasena prakopitāR_5,036.021.2
kena te nāganāsoru vikṣataṃ vai stanāntaramR_5,036.022.1
kaḥ krīḍati saroṣeṇa pañcavaktreṇa bhogināR_5,036.022.2
vīkṣamāṇas tatas taṃ vai vāyasaṃ samavaikṣathāḥR_5,036.023.1
nakhaiḥ sarudhirais tīkṣṇair mām evābhimukhaṃ sthitamR_5,036.023.2
putraḥ kila sa śakrasya vāyasaḥ patatāṃ varaḥR_5,036.024.1
dharāntaracaraḥ śīghraṃ pavanasya gatau samaḥR_5,036.024.2
tatas tasmin mahābāhuḥ kopasaṃvartitekṣaṇaḥR_5,036.025.1
vāyase kṛtavān krūrāṃ matiṃ matimatāṃ varaR_5,036.025.2
sa darbhasaṃstarād gṛhya brahmaṇo 'streṇa yojayaḥR_5,036.026.1
sa dīpta iva kālāgnir jajvālābhimukho dvijamR_5,036.026.2
anusṛṣṭas tadā kālo jagāma vividhāṃ gatimR_5,036.027.1
trāṇakāma imaṃ lokaṃ sarvaṃ vai vicacāra haR_5,036.027.2
sa pitrā ca parityaktaḥ suraiḥ sarvair maharṣibhiḥR_5,036.028.1
trīṃl lokān saṃparikramya tvām eva śaraṇaṃ gataḥR_5,036.028.2
vadhārham api kākutstha kṛpayā paryapālayaḥR_5,036.029.1
na śarma labdhvā lokeṣu tvām eva śaraṇaṃ gataḥR_5,036.029.2
paridyūnaṃ viṣaṇṇaṃ ca sa tvam āyāntam uktavānR_5,036.030.1
moghaṃ kartuṃ na śakyaṃ tu brāhmam astraṃ tad ucyatāmR_5,036.030.2
R_5,036.030R_5,036.031.1
tatas tasyākṣi kākasya hinasti sma sa dakṣiṇamR_5,036.031.2
sa te tadā namaskṛtvā rājñe daśarathāya caR_5,036.032.1
tvayā vīra visṛṣṭas tu pratipede svam ālayamR_5,036.032.2
matkṛte kākamātre 'pi brahmāstraṃ samudīritamR_5,036.033.1
kasmād yo māṃ harat tvattaḥ kṣamase taṃ mahīpateR_5,036.033.2
sa kuruṣva mahotsāhaṃ kṛpāṃ mayi nararṣabhaR_5,036.034.1
ānṛśaṃsyaṃ paro dharmas tvatta eva mayā śrutaḥR_5,036.034.2
apārapāram akṣobhyaṃ gāmbhīryāt sāgaropamamR_5,036.035.1
bhartāraṃ sasamudrāyā dharaṇyā vāsavopamamR_5,036.035.2
evam astravidāṃ śreṣṭhaḥ sattvavān balavān apiR_5,036.036.1
kimartham astraṃ rakṣaḥsu na yojayasi rāghavaR_5,036.036.2
na nāgā nāpi gandharvā nāsurā na marudgaṇāḥR_5,036.037.1
rāmasya samare vegaṃ śaktāḥ prati samādhitumR_5,036.037.2
tasyā vīryavataḥ kaś cid yady asti mayi saṃbhramaḥR_5,036.038.1
kimarthaṃ na śarais tīkṣṇaiḥ kṣayaṃ nayati rākṣasānR_5,036.038.2
bhrātur ādeśam ādāya lakṣmaṇo vā paraṃtapaḥR_5,036.039.1
kasya hetor na māṃ vīraḥ paritrāti mahābalaḥR_5,036.039.2
yadi tau puruṣavyāghrau vāyvindrasamatejasauR_5,036.040.1
surāṇām api durdharṣo kimarthaṃ mām upekṣataḥR_5,036.040.2
mamaiva duṣkṛtaṃ kiṃ cin mahad asti na saṃśayaḥR_5,036.041.1
samarthāv api tau yan māṃ nāvekṣete paraṃtapauR_5,036.041.2
kausalyā lokabhartāraṃ suṣuve yaṃ manasvinīR_5,036.042.1
taṃ mamārthe sukhaṃ pṛccha śirasā cābhivādayaR_5,036.042.2
srajaś ca sarvaratnāni priyā yāś ca varāṅganāḥR_5,036.043.1
aiśvaryaṃ ca viśālāyāṃ pṛthivyām api durlabhamR_5,036.043.2
anupravrajito rāmaṃ sumitrā yena suprajāḥR_5,036.044.1
ānukūlyena dharmātmā tyaktvā sukham anuttamamR_5,036.044.2
anugacchati kākutsthaṃ bhrātaraṃ pālayan vaneR_5,036.045.1
siṃhaskandho mahābāhur manasvī priyadarśanaḥR_5,036.045.2
pitṛvad vartate rāme mātṛvan māṃ samācaranR_5,036.046.1
hriyamāṇāṃ tadā vīro na tu māṃ veda lakṣmaṇaḥR_5,036.046.2
vṛddhopasevī lakṣmīvāñ śakto na bahubhāṣitāR_5,036.047.1
rājaputraḥ priyaśreṣṭhaḥ sadṛśaḥ śvaśurasya meR_5,036.047.2
mattaḥ priyataro nityaṃ bhrātā rāmasya lakṣmaṇaḥR_5,036.048.1
niyukto dhuri yasyāṃ tu tām udvahati vīryavānR_5,036.048.2
sa mamārthāya kuśalaṃ vaktavyo vacanān mamaR_5,036.049.1
mṛdur nityaṃ śucir dakṣaḥ priyo rāmasya lakṣmaṇaḥR_5,036.049.2
jīvitaṃ dhārayiṣyāmi māsaṃ daśarathātmajaR_5,036.050.1
ūrdhvaṃ māsān na jīveyaṃ satyenāhaṃ bravīmi teR_5,036.050.2
rāvaṇenoparuddhāṃ māṃ nikṛtyā pāpakarmaṇāR_5,036.051.1
trātum arhasi vīra tvaṃ pātālād iva kauśikīmR_5,036.051.2
tato vastragataṃ muktvā divyaṃ cūḍāmaṇiṃ śubhamR_5,036.052.1
pradeyo rāghavāyeti sītā hanumate dadauR_5,036.052.2
pratigṛhya tato vīro maṇiratnam anuttamamR_5,036.053.1
aṅgulyā yojayām āsa na hy asyā prābhavad bhujaḥR_5,036.053.2
maṇiratnaṃ kapivaraḥ pratigṛhyābhivādya caR_5,036.054.1
sītāṃ pradakṣiṇaṃ kṛtvā praṇataḥ pārśvataḥ sthitaḥR_5,036.054.2
harṣeṇa mahatā yuktaḥ sītādarśanajena saḥR_5,036.055.1
hṛdayena gato rāmaṃ śarīreṇa tu viṣṭhitaḥR_5,036.055.2
maṇivaram upagṛhya taṃ mahārhaṃ janakanṛpātmajayā dhṛtaṃ prabhāvātR_5,036.056.1
girivarapavanāvadhūtamuktaḥ sukhitamanāḥ pratisaṃkramaṃ prapedeR_5,036.056.2
maṇiṃ dattvā tataḥ sītā hanūmantam athābravītR_5,037.001.1
abhijñānam abhijñātam etad rāmasya tattvataḥR_5,037.001.2
maṇiṃ tu dṛṣṭvā rāmo vai trayāṇāṃ saṃsmariṣyatiR_5,037.002.1
vīro jananyā mama ca rājño daśarathasya caR_5,037.002.2
sa bhūyas tvaṃ samutsāhe codito harisattamaR_5,037.003.1
asmin kāryasamārambhe pracintaya yaduttaramR_5,037.003.2
tvam asmin kāryaniryoge pramāṇaṃ harisattamaR_5,037.004.1
tasya cintaya yo yatno duḥkhakṣayakaro bhavetR_5,037.004.2
sa tatheti pratijñāya mārutir bhīmavikramaḥR_5,037.005.1
śirasāvandya vaidehīṃ gamanāyopacakrameR_5,037.005.2
jñātvā saṃprasthitaṃ devī vānaraṃ mārutātmajamR_5,037.006.1
bāṣpagadgadayā vācā maithilī vākyam abravītR_5,037.006.2
kuśalaṃ hanuman brūyāḥ sahitau rāmalakṣmaṇauR_5,037.007.1
sugrīvaṃ ca sahāmātyaṃ vṛddhān sarvāṃś ca vānarānR_5,037.007.2
yathā ca sa mahābāhur māṃ tārayati rāghavaḥR_5,037.008.1
asmād duḥkhāmbusaṃrodhāt tvaṃ samādhātum arhasiR_5,037.008.2
jīvantīṃ māṃ yathā rāmaḥ saṃbhāvayati kīrtimānR_5,037.009.1
tat tvayā hanuman vācyaṃ vācā dharmam avāpnuhiR_5,037.009.2
nityam utsāhayuktāś ca vācaḥ śrutvā mayeritāḥR_5,037.010.1
vardhiṣyate dāśaratheḥ pauruṣaṃ madavāptayeR_5,037.010.2
matsaṃdeśayutā vācas tvattaḥ śrutvaiva rāghavaḥR_5,037.011.1
parākramavidhiṃ vīro vidhivat saṃvidhāsyatiR_5,037.011.2
sītāyās tad vacaḥ śrutvā hanumān mārutātmajaḥR_5,037.012.1
śirasy añjalim ādhāya vākyam uttaram abravītR_5,037.012.2
kṣipram eṣyati kākutstho haryṛkṣapravarair vṛtaḥR_5,037.013.1
yas te yudhi vijityārīñ śokaṃ vyapanayiṣyatiR_5,037.013.2
na hi paśyāmi martyeṣu nāmareṣv asureṣu vāR_5,037.014.1
yas tasya vamato bāṇān sthātum utsahate 'grataḥR_5,037.014.2
apy arkam api parjanyam api vaivasvataṃ yamamR_5,037.015.1
sa hi soḍhuṃ raṇe śaktas tavahetor viśeṣataḥR_5,037.015.2
sa hi sāgaraparyantāṃ mahīṃ śāsitum īhateR_5,037.016.1
tvan nimitto hi rāmasya jayo janakanandiniR_5,037.016.2
tasya tad vacanaṃ śrutvā samyak satyaṃ subhāṣitamR_5,037.017.1
jānakī bahu mene 'tha vacanaṃ cedam abravītR_5,037.017.2
tatas taṃ prasthitaṃ sītā vīkṣamāṇā punaḥ punaḥR_5,037.018.1
bhartuḥ snehānvitaṃ vākyaṃ sauhārdād anumānayatR_5,037.018.2
yadi vā manyase vīra vasaikāham ariṃdamaR_5,037.019.1
kasmiṃś cit saṃvṛte deśe viśrāntaḥ śvo gamiṣyasiR_5,037.019.2
mama ced alpabhāgyāyāḥ sāmnidhyāt tava vīryavānR_5,037.020.1
asya śokasya mahato muhūrtaṃ mokṣaṇaṃ bhavetR_5,037.020.2
gate hi hariśārdūla punarāgamanāya tuR_5,037.021.1
prāṇānām api saṃdeho mama syān nātra saṃśayaḥR_5,037.021.2
tavādarśanajaḥ śoko bhūyo māṃ paritāpayetR_5,037.022.1
duḥkhād duḥkhaparāmṛṣṭāṃ dīpayann iva vānaraR_5,037.022.2
ayaṃ ca vīra saṃdehas tiṣṭhatīva mamāgrataḥR_5,037.023.1
sumahāṃs tvatsahāyeṣu haryṛkṣeṣu harīśvaraR_5,037.023.2
kathaṃ nu khalu duṣpāraṃ tariṣyanti mahodadhimR_5,037.024.1
tāni haryṛkṣasainyāni tau vā naravarātmajauR_5,037.024.2
trayāṇām eva bhūtānāṃ sāgarasyeha laṅghaneR_5,037.025.1
śaktiḥ syād vainateyasya tava vā mārutasya vāR_5,037.025.2
tad asmin kāryaniryoge vīraivaṃ duratikrameR_5,037.026.1
kiṃ paśyasi samādhānaṃ tvaṃ hi kāryavidāṃ varaḥR_5,037.026.2
kāmam asya tvam evaikaḥ kāryasya parisādhaneR_5,037.027.1
paryāptaḥ paravīraghna yaśasyas te balodayaḥR_5,037.027.2
balaiḥ samagrair yadi māṃ rāvaṇaṃ jitya saṃyugeR_5,037.028.1
vijayī svapuraṃ yāyāt tat tu me syād yaśaskaramR_5,037.028.2
balais tu saṃkulāṃ kṛtvā laṅkāṃ parabalārdanaḥR_5,037.029.1
māṃ nayed yadi kākutsthas tat tasya sadṛśaṃ bhavetR_5,037.029.2
tad yathā tasya vikrāntam anurūpaṃ mahātmanaḥR_5,037.030.1
bhaved āhava śūrasya tathā tvam upapādayaR_5,037.030.2
tad arthopahitaṃ vākyaṃ sahitaṃ hetusaṃhitamR_5,037.031.1
niśamya hanumāñ śeṣaṃ vākyam uttaram abravītR_5,037.031.2
devi haryṛkṣasainyānām īśvaraḥ plavatāṃ varaḥR_5,037.032.1
sugrīvaḥ sattvasaṃpannas tavārthe kṛtaniścayaḥR_5,037.032.2
sa vānarasahasrāṇāṃ koṭībhir abhisaṃvṛtaḥR_5,037.033.1
kṣipram eṣyati vaidehi rākṣasānāṃ nibarhaṇaḥR_5,037.033.2
tasya vikramasaṃpannāḥ sattvavanto mahābalāḥR_5,037.034.1
manaḥsaṃkalpasaṃpātā nideśe harayaḥ sthitāḥR_5,037.034.2
yeṣāṃ nopari nādhastān na tiryak sajjate gatiḥR_5,037.035.1
na ca karmasu sīdanti mahatsv amitatejasaḥR_5,037.035.2
asakṛt tair mahotsahaiḥ sasāgaradharādharāR_5,037.036.1
pradakṣiṇīkṛtā bhūmir vāyumārgānusāribhiḥR_5,037.036.2
madviśiṣṭāś ca tulyāś ca santi tatra vanaukasaḥR_5,037.037.1
mattaḥ pratyavaraḥ kaś cin nāsti sugrīvasaṃnidhauR_5,037.037.2
ahaṃ tāvad iha prāptaḥ kiṃ punas te mahābalāḥR_5,037.038.1
na hi prakṛṣṭāḥ preṣyante preṣyante hītare janāḥR_5,037.038.2
tad alaṃ paritāpena devi śoko vyapaitu teR_5,037.039.1
ekotpātena te laṅkām eṣyanti hariyūthapāḥR_5,037.039.2
mama pṛṣṭhagatau tau ca candrasūryāv ivoditauR_5,037.040.1
tvatsakāśaṃ mahāsattvau nṛsiṃhāv āgamiṣyataḥR_5,037.040.2
tau hi vīrau naravarau sahitau rāmalakṣmaṇauR_5,037.041.1
āgamya nagarīṃ laṅkāṃ sāyakair vidhamiṣyataḥR_5,037.041.2
sagaṇaṃ rāvaṇaṃ hatvā rāghavo raghunandanaḥR_5,037.042.1
tvām ādāya varārohe svapuraṃ pratiyāsyatiR_5,037.042.2
tad āśvasihi bhadraṃ te bhava tvaṃ kālakāṅkṣiṇīR_5,037.043.1
nacirād drakṣyase rāmaṃ prajvajantam ivānilamR_5,037.043.2
nihate rākṣasendre ca saputrāmātyabāndhaveR_5,037.044.1
tvaṃ sameṣyasi rāmeṇa śaśāṅkeneva rohiṇīR_5,037.044.2
kṣipraṃ tvaṃ devi śokasya pāraṃ yāsyasi maithiliR_5,037.045.1
rāvaṇaṃ caiva rāmeṇa nihataṃ drakṣyase 'cirātR_5,037.045.2
evam āśvasya vaidehīṃ hanūmān mārutātmajaḥR_5,037.046.1
gamanāya matiṃ kṛtvā vaidehīṃ punar abravītR_5,037.046.2
tam arighnaṃ kṛtātmānaṃ kṣipraṃ drakṣyasi rāghavamR_5,037.047.1
lakṣmaṇaṃ ca dhanuṣpāṇiṃ laṅkādvāram upasthitamR_5,037.047.2
nakhadaṃṣṭrāyudhān vīrān siṃhaśārdūlavikramānR_5,037.048.1
vānarān vāraṇendrābhān kṣipraṃ drakṣyasi saṃgatānR_5,037.048.2
śailāmbudanikāśānāṃ laṅkāmalayasānuṣuR_5,037.049.1
nardatāṃ kapimukhyānām ārye yūthāny anekaśaḥR_5,037.049.2
sa tu marmaṇi ghoreṇa tāḍito manmatheṣuṇāR_5,037.050.1
na śarma labhate rāmaḥ siṃhārdita iva dvipaḥR_5,037.050.2
mā rudo devi śokena mā bhūt te manaso 'priyamR_5,037.051.1
śacīva pathyā śakreṇa bhartrā nāthavatī hy asiR_5,037.051.2
rāmād viśiṣṭaḥ ko 'nyo 'sti kaś cit saumitriṇā samaḥR_5,037.052.1
agnimārutakalpau tau bhrātarau tava saṃśrayauR_5,037.052.2
nāsmiṃś ciraṃ vatsyasi devi deśe rakṣogaṇair adhyuṣito 'tiraudreR_5,037.053.1
na te cirād āgamanaṃ priyasya kṣamasva matsaṃgamakālamātramR_5,037.053.2
śrutvā tu vacanaṃ tasya vāyusūnor mahātmanaḥR_5,038.001.1
uvācātmahitaṃ vākyaṃ sītā surasutopamāR_5,038.001.2
tvāṃ dṛṣṭvā priyavaktāraṃ saṃprahṛṣyāmi vānaraR_5,038.002.1
ardhasaṃjātasasyeva vṛṣṭiṃ prāpya vasuṃdharāR_5,038.002.2
yathā taṃ puruṣavyāghraṃ gātraiḥ śokābhikarśitaiḥR_5,038.003.1
saṃspṛśeyaṃ sakāmāhaṃ tathā kuru dayāṃ mayiR_5,038.003.2
abhijñānaṃ ca rāmasya dattaṃ harigaṇottamaR_5,038.004.1
kṣiptām īṣikāṃ kākasya kopād ekākṣiśātanīmR_5,038.004.2
manaḥśilāyās tikalo gaṇḍapārśve niveśitaḥR_5,038.005.1
tvayā pranaṣṭe tilake taṃ kila smartum arhasiR_5,038.005.2
sa vīryavān kathaṃ sītāṃ hṛtāṃ samanumanyaseR_5,038.006.1
vasantīṃ rakṣasāṃ madhye mahendravaruṇopamaR_5,038.006.2
eṣa cūḍāmaṇir divyo mayā suparirakṣitaḥR_5,038.007.1
etaṃ dṛṣṭvā prahṛṣyāmi vyasane tvām ivānaghaR_5,038.007.2
eṣa niryātitaḥ śrīmān mayā te vārisaṃbhavaḥR_5,038.008.1
ataḥ paraṃ na śakṣyāmi jīvituṃ śokalālasāR_5,038.008.2
asahyāni ca duḥkhāni vācaś ca hṛdayacchidaḥR_5,038.009.1
rākṣasīnāṃ sughorāṇāṃ tvatkṛte marṣayāmy ahamR_5,038.009.2
dhārayiṣyāmi māsaṃ tu jīvitaṃ śatrusūdanaR_5,038.010.1
māsād ūrdhvaṃ na jīviṣye tvayā hīnā nṛpātmajaR_5,038.010.2
ghoro rākṣasarājo 'yaṃ dṛṣṭiś ca na sukhā mayiR_5,038.011.1
tvāṃ ca śrutvā vipadyantaṃ na jīveyam ahaṃ kṣaṇamR_5,038.011.2
vaidehyā vacanaṃ śrutvā karuṇaṃ sāśrubhāṣitamR_5,038.012.1
athābravīn mahātejā hanumān mārutātmajaḥR_5,038.012.2
tvacchokavimukho rāmo devi satyena te śapeR_5,038.013.1
rāme śokābhibhūte tu lakṣmaṇaḥ paritapyateR_5,038.013.2
dṛṣṭā kathaṃ cid bhavatī na kālaḥ pariśocitumR_5,038.014.1
imaṃ muhūrtaṃ duḥkhānām antaṃ drakṣyasi bhāminiR_5,038.014.2
tāv ubhau puruṣavyāghrau rājaputrāv aninditauR_5,038.015.1
tvaddarśanakṛtotsāhau laṅkāṃ bhasmīkariṣyataḥR_5,038.015.2
hatvā tu samare krūraṃ rāvaṇaṃ saha bāndhavamR_5,038.016.1
rāghavau tvāṃ viśālākṣi svāṃ purīṃ prāpayiṣyataḥR_5,038.016.2
yat tu rāmo vijānīyād abhijñānam aninditeR_5,038.017.1
prītisaṃjananaṃ tasya bhūyas tvaṃ dātum arhasiR_5,038.017.2
etad eva hi rāmasya dṛṣṭvā matkeśabhūṣaṇamR_5,038.018.1
śraddheyaṃ hanuman vākyaṃ tava vīra bhaviṣyatiR_5,038.018.2
sa taṃ maṇivaraṃ gṛhya śrīmān plavagasattamaḥR_5,038.019.1
praṇamya śirasā devīṃ gamanāyopacakrameR_5,038.019.2
vardhamānaṃ mahāvegam uvāca janakātmajāR_5,038.020.1
aśrupūrṇamukhī dīnā bāṣpagadgadayā girāR_5,038.020.2
hanūman siṃhasaṃkāśau bhrātarau rāmalakṣmaṇauR_5,038.021.1
sugrīvaṃ ca sahāmātyaṃ sarvān brūyā anāmayamR_5,038.021.2
yathā ca sa mahābāhur māṃ tārayati rāghavaḥR_5,038.022.1
asmād duḥkhāmbusaṃrodhāt tat samādhātum arhasiR_5,038.022.2
imaṃ ca tīvraṃ mama śokavegaṃ rakṣobhir ebhiḥ paribhartsanaṃ caR_5,038.023.1
brūyās tu rāmasya gataḥ samīpaṃ śivaś ca te 'dhvāstu haripravīraR_5,038.023.2
sa rājaputryā prativeditārthaḥ kapiḥ kṛtārthaḥ parihṛṣṭacetāḥR_5,038.024.1
tad alpaśeṣaṃ prasamīkṣya kāryaṃ diśaṃ hy udīcīṃ manasā jagāmaR_5,038.024.2
sa ca vāgbhiḥ praśastābhir gamiṣyan pūjitas tayāR_5,039.001.1
tasmād deśād apakramya cintayām āsa vānaraḥR_5,039.001.2
alpaśeṣam idaṃ kāryaṃ dṛṣṭeyam asitekṣaṇāR_5,039.002.1
trīn upāyān atikramya caturtha iha dṛśyateR_5,039.002.2
na sāma rakṣaḥsu guṇāya kalpate na danam arthopaciteṣu vartateR_5,039.003.1
na bhedasādhyā baladarpitā janāḥ parākramas tv eṣa mameha rocateR_5,039.003.2
na cāsya kāryasya parākramād ṛte viniścayaḥ kaś cid ihopapadyateR_5,039.004.1
hṛtapravīrās tu raṇe hi rākṣasāḥ kathaṃ cid īyur yad ihādya mārdavamR_5,039.004.2
kārye karmaṇi nirdiṣṭo yo bahūny api sādhayetR_5,039.005.1
pūrvakāryavirodhena sa kāryaṃ kartum arhatiR_5,039.005.2
na hy ekaḥ sādhako hetuḥ svalpasyāpīha karmaṇaḥR_5,039.006.1
yo hy arthaṃ bahudhā veda sa samartho 'rthasādhaneR_5,039.006.2
ihaiva tāvat kṛtaniścayo hy ahaṃ yadi vrajeyaṃ plavageśvarālayamR_5,039.007.1
parātmasaṃmarda viśeṣatattvavit tataḥ kṛtaṃ syān mama bhartṛśāsanamR_5,039.007.2
kathaṃ nu khalv adya bhavet sukhāgataṃ prasahya yuddhaṃ mama rākṣasaiḥ sahaR_5,039.008.1
tathaiva khalv ātmabalaṃ ca sāravat samānayen māṃ ca raṇe daśānanaḥR_5,039.008.2
idam asya nṛśaṃsasya nandanopamam uttamamR_5,039.009.1
vanaṃ netramanaḥkāntaṃ nānādrumalatāyutamR_5,039.009.2
idaṃ vidhvaṃsayiṣyāmi śuṣkaṃ vanam ivānalaḥR_5,039.010.1
asmin bhagne tataḥ kopaṃ kariṣyati sa rāvaṇaḥR_5,039.010.2
tato mahat sāśvamahārathadvipaṃ balaṃ samāneṣv api rākṣasādhipaḥR_5,039.011.1
triśūlakālāyasapaṭṭiśāyudhaṃ tato mahad yuddham idaṃ bhaviṣyatiR_5,039.011.2
ahaṃ tu taiḥ saṃyati caṇḍavikramaiḥ sametya rakṣobhir asaṃgavikramaḥR_5,039.012.1
nihatya tad rāvaṇacoditaṃ balaṃ sukhaṃ gamiṣyāmi kapīśvarālayamR_5,039.012.2
tato mārutavat kruddho mārutir bhīmavikramaḥR_5,039.013.1
ūruvegena mahatā drumān kṣeptum athārabhatR_5,039.013.2
tatas tad dhanumān vīro babhañja pramadāvanamR_5,039.014.1
mattadvijasamāghuṣṭaṃ nānādrumalatāyutamR_5,039.014.2
tad vanaṃ mathitair vṛkṣair bhinnaiś ca salilāśayaiḥR_5,039.015.1
cūrṇitaiḥ parvatāgraiś ca babhūvāpriyadarśanamR_5,039.015.2
latāgṛhaiś citragṛhaiś ca nāśitair mahoragair vyālamṛgaiś ca nirdhutaiḥR_5,039.016.1
śilāgṛhair unmathitais tathā gṛhaiḥ pranaṣṭarūpaṃ tad abhūn mahad vanamR_5,039.016.2
sa tasya kṛtvārthapater mahākapir mahad vyalīkaṃ manaso mahātmanaḥR_5,039.017.1
yuyutsur eko bahubhir mahābalaiḥ śriyā jvalaṃs toraṇam āśritaḥ kapiḥR_5,039.017.2
tataḥ pakṣininādena vṛkṣabhaṅgasvanena caR_5,040.001.1
babhūvus trāsasaṃbhrāntāḥ sarve laṅkānivāsinaḥR_5,040.001.2
vidrutāś ca bhayatrastā vinedur mṛgapakṣuṇaḥR_5,040.002.1
rakṣasāṃ ca nimittāni krūrāṇi pratipedireR_5,040.002.2
tato gatāyāṃ nidrāyāṃ rākṣasyo vikṛtānanāḥR_5,040.003.1
tad vanaṃ dadṛśur bhagnaṃ taṃ ca vīraṃ mahākapimR_5,040.003.2
sa tā dṛṣṭva mahābāhur mahāsattvo mahābalaḥR_5,040.004.1
cakāra sumahad rūpaṃ rākṣasīnāṃ bhayāvahamR_5,040.004.2
tatas taṃ girisaṃkāśam atikāyaṃ mahābalamR_5,040.005.1
rākṣasyo vānaraṃ dṛṣṭvā papracchur janakātmajāmR_5,040.005.2
ko 'yaṃ kasya kuto vāyaṃ kiṃnimittam ihāgataḥR_5,040.006.1
kathaṃ tvayā sahānena saṃvādaḥ kṛta ity utaR_5,040.006.2
ācakṣva no viśālākṣi mā bhūt te subhage bhayamR_5,040.007.1
saṃvādam asitāpāṅge tvayā kiṃ kṛtavān ayamR_5,040.007.2
athābravīt tadā sādhvī sītā sarvāṅgaśobhanāR_5,040.008.1
rakṣasāṃ kāmarūpāṇāṃ vijñāne mama kā gatiḥR_5,040.008.2
yūyam evāsya jānīta yo 'yaṃ yad vā kariṣyatiR_5,040.009.1
ahir eva aheḥ pādān vijānāti na saṃśayaḥR_5,040.009.2
aham apy asya bhītāsmi nainaṃ jānāmi ko 'nvayamR_5,040.010.1
vedmi rākṣasam evainaṃ kāmarūpiṇam āgatamR_5,040.010.2
vaidehyā vacanaṃ śrutvā rākṣasyo vidrutā drutamR_5,040.011.1
sthitāḥ kāś cid gatāḥ kāś cid rāvaṇāya niveditumR_5,040.011.2
rāvaṇasya samīpe tu rākṣasyo vikṛtānanāḥR_5,040.012.1
virūpaṃ vānaraṃ bhīmam ākhyātum upacakramuḥR_5,040.012.2
aśokavanikā madhye rājan bhīmavapuḥ kapiḥR_5,040.013.1
sītayā kṛtasaṃvādas tiṣṭhaty amitavikramaḥR_5,040.013.2
na ca taṃ jānakī sītā hariṃ hariṇalocaṇāR_5,040.014.1
asmābhir bahudhā pṛṣṭā nivedayitum icchatiR_5,040.014.2
vāsavasya bhaved dūto dūto vaiśravaṇasya vāR_5,040.015.1
preṣito vāpi rāmeṇa sītānveṣaṇakāṅkṣayāR_5,040.015.2
tena tvadbhūtarūpeṇa yat tat tava manoharamR_5,040.016.1
nānāmṛgagaṇākīrṇaṃ pramṛṣṭaṃ pramadāvanamR_5,040.016.2
na tatra kaś cid uddeśo yas tena na vināśitaḥR_5,040.017.1
yatra sā jānakī sītā sa tena na vināśitaḥR_5,040.017.2
jānakīrakṣaṇārthaṃ vā śramād vā nopalabhyateR_5,040.018.1
atha vā kaḥ śramas tasya saiva tenābhirakṣitāR_5,040.018.2
cārupallavapatrāḍhyaṃ yaṃ sītā svayam āsthitāR_5,040.019.1
pravṛddhaḥ śiṃśapāvṛkṣaḥ sa ca tenābhirakṣitaḥR_5,040.019.2
tasyograrūpasyograṃ tvaṃ daṇḍam ājñātum arhasiR_5,040.020.1
sītā saṃbhāṣitā yena tad vanaṃ ca vināśitamR_5,040.020.2
manaḥparigṛhītāṃ tāṃ tava rakṣogaṇeśvaraR_5,040.021.1
kaḥ sītām abhibhāṣeta yo na syāt tyaktajīvitaḥR_5,040.021.2
rākṣasīnāṃ vacaḥ śrutvā rāvaṇo rākṣaseśvaraḥR_5,040.022.1
hutāgir iva jajvāla kopasaṃvartitekṣaṇaḥR_5,040.022.2
ātmanaḥ sadṛśāñ śūrān kiṃkarān nāma rākṣasānR_5,040.023.1
vyādideśa mahātejā nigrahārthaṃ hanūmataḥR_5,040.023.2
teṣām aśītisāhasraṃ kiṃkarāṇāṃ tarasvināmR_5,040.024.1
niryayur bhavanāt tasmāt kūṭamudgarapāṇayaḥR_5,040.024.2
mahodarā mahādaṃṣṭrā ghorarūpā mahābalāḥR_5,040.025.1
yuddhābhimanasaḥ sarve hanūmadgrahaṇonmukhāḥR_5,040.025.2
te kapiṃ taṃ samāsādya toraṇastham avasthitamR_5,040.026.1
abhipetur mahāvegāḥ pataṅgā iva pāvakamR_5,040.026.2
te gadābhir vicitrābhiḥ parighaiḥ kāñcanāṅgadaiḥR_5,040.027.1
ājaghnur vānaraśreṣṭhaṃ śarair ādityasaṃnibhaiḥR_5,040.027.2
hanūmān api tejasvī śrīmān parvatasaṃnibhaḥR_5,040.028.1
kṣitāv āvidhya lāṅgūlaṃ nanāda ca mahāsvanamR_5,040.028.2
tasya saṃnādaśabdena te 'bhavan bhayaśaṅkitāḥR_5,040.029.1
dadṛśuś ca hanūmantaṃ saṃdhyāmegham ivonnatamR_5,040.029.2
svāmisaṃdeśaniḥśaṅkās tatas te rākṣasāḥ kapimR_5,040.030.1
citraiḥ praharaṇair bhīmair abhipetus tatas tataḥR_5,040.030.2
sa taiḥ parivṛtaḥ śūraiḥ sarvataḥ sa mahābalaḥR_5,040.031.1
āsasādāyasaṃ bhīmaṃ parighaṃ toraṇāśritamR_5,040.031.2
R_5,040.031R_5,040.032.1
sa taṃ parigham ādāya jaghāna rajanīcarānR_5,040.032.2
sa pannagam ivādāya sphurantaṃ vinatāsutaḥR_5,040.033.1
vicacārāmbare vīraḥ parigṛhya ca mārutiḥR_5,040.033.2
sa hatvā rākṣasān vīraḥ kiṃkarān mārutātmajaḥR_5,040.034.1
yuddhākāṅkṣī punar vīras toraṇaṃ samupasthitaḥR_5,040.034.2
tatas tasmād bhayān muktāḥ kati cit tatra rākṣasāḥR_5,040.035.1
nihatān kiṃkarān sarvān rāvaṇāya nyavedayanR_5,040.035.2
sa rākṣasānāṃ nihataṃ mahābalaṃ niśamya rājā parivṛttalocanaḥR_5,040.036.1
samādideśāpratimaṃ parākrame prahastaputraṃ samare sudurjayamR_5,040.036.2
vanaṃ bhagnaṃ mayā caityaprāsādo na vināśitaḥR_5,041.001.1
tasmāt prāsādam apy evam imaṃ vidhvaṃsayāmy ahamR_5,041.001.2
caityaprāsādam āplutya meruśṛṅgam ivonnatamR_5,041.002.1
āruroha hariśreṣṭho hanūmān mārutātmajaḥR_5,041.002.2
saṃpradhṛṣya ca durdharṣaś caityaprāsādam unnatamR_5,041.003.1
hanūmān prajvalaṃl lakṣmyā pāriyātropamo 'bhavatR_5,041.003.2
sa bhūtvā tu mahākāyo hanūmān mārutātmajaḥR_5,041.004.1
dhṛṣṭam āsphoṭayām āsa laṅkāṃ śabdena pūrayanR_5,041.004.2
tasyāsphoṭitaśabdena mahatā śrotraghātināR_5,041.005.1
petur vihaṃgā gaganād uccaiś cedam aghoṣayatR_5,041.005.2
jayaty atibalo rāmo lakṣmaṇaś ca mahābalaḥR_5,041.006.1
rājā jayati sugrīvo rāghaveṇābhipālitaḥR_5,041.006.2
dāso 'haṃ kosalendrasya rāmasyākliṣṭakarmaṇaḥR_5,041.007.1
hanumāñ śatrusainyānāṃ nihantā mārutātmajaḥR_5,041.007.2
na rāvaṇasahasraṃ me yuddhe pratibalaṃ bhavetR_5,041.008.1
śilābhis tu praharataḥ pādapaiś ca sahasraśaḥR_5,041.008.2
ardayitvā purīṃ laṅkām abhivādya ca maithilīmR_5,041.009.1
samṛddhārtho gamiṣyāmi miṣatāṃ sarvarakṣasāmR_5,041.009.2
evam uktvā vimānasthaś caityasthān haripuṃgavaḥR_5,041.010.1
nanāda bhīmanirhrādo rakṣasāṃ janayan bhayamR_5,041.010.2
gṛhītvā vividhān astrān prāsān khaḍgān paraśvadhānR_5,041.011.1
visṛjanto mahākṣayā mārutiṃ paryavārayanR_5,041.011.2
āvarta iva gaṅgāyās toyasya vipulo mahānR_5,041.012.1
parikṣipya hariśreṣṭhaṃ sa babhau rakṣasāṃ gaṇaḥR_5,041.012.2
R_5,041.012R_5,041.013.1
tato vātātmajaḥ kruddho bhīmarūpaṃ samāsthitaḥR_5,041.013.2
utpāṭayitvā vegena hanūmān mārutātmajaḥR_5,041.014.1
tatas taṃ bhrāmayām āsa śatadhāraṃ mahābalaḥR_5,041.014.2
sa rākṣasaśataṃ hatvā vajreṇendra ivāsurānR_5,041.015.1
antarikṣasthitaḥ śrīmān idaṃ vacanam abravītR_5,041.015.2
mādṛśānāṃ sahasrāṇi visṛṣṭāni mahātmanāmR_5,041.016.1
balināṃ vānarendrāṇāṃ sugrīvavaśavartināmR_5,041.016.2
śataiḥ śatasahasraiś ca koṭībhir ayutair apiR_5,041.017.1
āgamiṣyati sugrīvaḥ sarveṣāṃ vo niṣūdanaḥR_5,041.017.2
neyam asti purī laṅkā na yūyaṃ na ca rāvaṇaḥR_5,041.018.1
yasmād ikṣvākunāthena baddhaṃ vairaṃ mahātmanāR_5,041.018.2
saṃdiṣṭo rākṣasendreṇa prahastasya suto balīR_5,042.001.1
jambumālī mahādaṃṣṭro nirjagāma dhanurdharaḥR_5,042.001.2
raktamālyāmbaradharaḥ sragvī rucirakuṇḍalaḥR_5,042.002.1
mahān vivṛttanayanaś caṇḍaḥ samaradurjayaḥR_5,042.002.2
dhanuḥ śakradhanuḥ prakhyaṃ mahad rucirasāyakamR_5,042.003.1
visphārayāṇo vegena vajrāśanisamasvanamR_5,042.003.2
tasya visphāraghoṣeṇa dhanuṣo mahatā diśaḥR_5,042.004.1
pradiśaś ca nabhaś caiva sahasā samapūryataR_5,042.004.2
rathena kharayuktena tam āgatam udīkṣya saḥR_5,042.005.1
hanūmān vegasaṃpanno jaharṣa ca nanāda caR_5,042.005.2
taṃ toraṇaviṭaṅkasthaṃ hanūmantaṃ mahākapimR_5,042.006.1
jambumālī mahābāhur vivyādha niśitaiḥ śaraiḥR_5,042.006.2
ardhacandreṇa vadane śirasy ekena karṇināR_5,042.007.1
bāhvor vivyādha nārācair daśabhis taṃ kapīśvaramR_5,042.007.2
tasya tac chuśubhe tāmraṃ śareṇābhihataṃ mukhamR_5,042.008.1
śaradīvāmbujaṃ phullaṃ viddhaṃ bhāskararaśmināR_5,042.008.2
cukopa bāṇābhihato rākṣasasya mahākapiḥR_5,042.009.1
tataḥ pārśve 'tivipulāṃ dadarśa mahatīṃ śilāmR_5,042.009.2
tarasā tāṃ samutpāṭya cikṣepa balavad balīR_5,042.010.1
tāṃ śarair daśabhiḥ kruddhas tāḍayām āsa rākṣasaḥR_5,042.010.2
vipannaṃ karma tad dṛṣṭvā hanūmāṃś caṇḍavikramaḥR_5,042.011.1
sālaṃ vipulam utpāṭya bhrāmayām āsa vīryavānR_5,042.011.2
bhrāmayantaṃ kapiṃ dṛṣṭvā sālavṛkṣaṃ mahābalamR_5,042.012.1
cikṣepa subahūn bāṇāñ jambumālī mahābalaḥR_5,042.012.2
sālaṃ caturbhir ciccheda vānaraṃ pañcabhir bhujeR_5,042.013.1
urasy ekena bāṇena daśabhis tu stanāntareR_5,042.013.2
sa śaraiḥ pūritatanuḥ krodhena mahatā vṛtaḥR_5,042.014.1
tam eva parighaṃ gṛhya bhrāmayām āsa vegitaḥR_5,042.014.2
ativego 'tivegena bhrāmayitvā balotkaṭaḥR_5,042.015.1
parighaṃ pātayām āsa jambumāler mahorasiR_5,042.015.2
tasya caiva śiro nāsti na bāhū na ca jānunīR_5,042.016.1
na dhanur na ratho nāśvās tatrādṛśyanta neṣavaḥR_5,042.016.2
sa hatas tarasā tena jambumālī mahārathaḥR_5,042.017.1
papāta nihato bhūmau cūrṇitāṅgavibhūṣaṇaḥR_5,042.017.2
jambumāliṃ ca nihataṃ kiṃkarāṃś ca mahābalānR_5,042.018.1
cukrodha rāvaṇaḥ śrutvā kopasaṃraktalocanaḥR_5,042.018.2
sa roṣasaṃvartitatāmralocanaḥ prahastaputre nihate mahābaleR_5,042.019.1
amātyaputrān ativīryavikramān samādideśāśu niśācareśvaraḥR_5,042.019.2
tatas te rākṣasendreṇa coditā mantriṇaḥ sutāḥR_5,043.001.1
niryayur bhavanāt tasmāt sapta saptārcivarcasaḥR_5,043.001.2
mahābalaparīvārā dhanuṣmanto mahābalāḥR_5,043.002.1
kṛtāstrāstravidāṃ śreṣṭhāḥ parasparajayaiṣiṇaḥR_5,043.002.2
hemajālaparikṣiptair dhvajavadbhiḥ patākibhiḥR_5,043.003.1
toyadasvananirghoṣair vājiyuktair mahārathaiḥR_5,043.003.2
taptakāñcanacitrāṇi cāpāny amitavikramāḥR_5,043.004.1
visphārayantaḥ saṃhṛṣṭās taḍidvanta ivāmbudāḥR_5,043.004.2
jananyas tās tatas teṣāṃ viditvā kiṃkarān hatānR_5,043.005.1
babhūvuḥ śokasaṃbhrāntāḥ sabāndhavasuhṛjjanāḥR_5,043.005.2
te parasparasaṃgharṣās taptakāñcanabhūṣaṇāḥR_5,043.006.1
abhipetur hanūmantaṃ toraṇastham avasthitamR_5,043.006.2
sṛjanto bāṇavṛṣṭiṃ te rathagarjitaniḥsvanāḥR_5,043.007.1
vṛṣṭimanta ivāmbhodā vicerur nairṛtarṣabhāḥR_5,043.007.2
avakīrṇas tatas tābhir hanūmāñ śaravṛṣṭibhiḥR_5,043.008.1
abhavat saṃvṛtākāraḥ śailarāḍ iva vṛṣṭibhiḥR_5,043.008.2
sa śarān vañcayām āsa teṣām āśucaraḥ kapiḥR_5,043.009.1
rathavegāṃś ca vīrāṇāṃ vicaran vimale 'mbareR_5,043.009.2
sa taiḥ krīḍan dhanuṣmadbhir vyomni vīraḥ prakāśateR_5,043.010.1
dhanuṣmadbhir yathā meghair mārutaḥ prabhur ambareR_5,043.010.2
sa kṛtvā ninadaṃ ghoraṃ trāsayaṃs tāṃ mahācamūmR_5,043.011.1
cakāra hanumān vegaṃ teṣu rakṣaḥsu vīryavānR_5,043.011.2
talenābhihanat kāṃś cit pādaiḥ kāṃś cit paraṃtapaḥR_5,043.012.1
muṣṭinābhyahanat kāṃś cin nakhaiḥ kāṃś cid vyadārayatR_5,043.012.2
pramamāthorasā kāṃś cid ūrubhyām aparān kapiḥR_5,043.013.1
ke cit tasyaiva nādena tatraiva patitā bhuviR_5,043.013.2
tatas teṣv avapanneṣu bhūmau nipatiteṣu caR_5,043.014.1
tat sainyam agamat sarvaṃ diśo daśabhayārditamR_5,043.014.2
vinedur visvaraṃ nāgā nipetur bhuvi vājinaḥR_5,043.015.1
bhagnanīḍadhvajacchatrair bhūś ca kīrṇābhavad rathaiḥR_5,043.015.2
sa tān pravṛddhān vinihatya rākṣasān mahābalaś caṇḍaparākramaḥ kapiḥR_5,043.016.1
yuyutsur anyaiḥ punar eva rākṣasais tad eva vīro 'bhijagāma toraṇamR_5,043.016.2
hatān mantrisutān buddhvā vānareṇa mahātmanāR_5,044.001.1
rāvaṇaḥ saṃvṛtākāraś cakāra matim uttamāmR_5,044.001.2
sa virūpākṣayūpākṣau durdharaṃ caiva rākṣasaṃR_5,044.002.1
praghasaṃ bhāsakarṇaṃ ca pañcasenāgranāyakānR_5,044.002.2
saṃdideśa daśagrīvo vīrān nayaviśāradānR_5,044.003.1
hanūmadgrahaṇe vyagrān vāyuvegasamān yudhiR_5,044.003.2
yāta senāgragāḥ sarve mahābalaparigrahāḥR_5,044.004.1
savājirathamātaṅgāḥ sa kapiḥ śāsyatām itiR_5,044.004.2
yat taiś ca khalu bhāvyaṃ syāt tam āsādya vanālayamR_5,044.005.1
karma cāpi samādheyaṃ deśakālavirodhitamR_5,044.005.2
sarvathā tan mahad bhūtaṃ mahābalaparigrahamR_5,044.006.1
bhaved indreṇa vā sṛṣṭam asmadarthaṃ tapobalātR_5,044.006.2
sanāgayakṣagandharvā devāsuramaharṣayaḥR_5,044.007.1
yuṣmābhiḥ sahitaiḥ sarvair mayā saha vinirjitāḥR_5,044.007.2
tair avaśyaṃ vidhātavyaṃ vyalīkaṃ kiṃ cid eva naḥR_5,044.008.1
tad eva nātra saṃdehaḥ prasahya parigṛhyatāmR_5,044.008.2
nāvamanyo bhavadbhiś ca hariḥ krūraparākramaḥR_5,044.009.1
dṛṣṭā hi harayaḥ śīghrā mayā vipulavikramāḥR_5,044.009.2
vālī ca saha sugrīvo jāmbavāṃś ca mahābalaḥR_5,044.010.1
nīlaḥ senāpatiś caiva ye cānye dvividādayaḥR_5,044.010.2
naiva teṣāṃ gatir bhīmā na tejo na parākramaḥR_5,044.011.1
na matir na balotsāho na rūpaparikalpanamR_5,044.011.2
mahat sattvam idaṃ jñeyaṃ kapirūpaṃ vyavasthitamR_5,044.012.1
prayatnaṃ mahad āsthāya kriyatām asya nigrahaḥR_5,044.012.2
kāmaṃ lokās trayaḥ sendrāḥ sasurāsuramānavāḥR_5,044.013.1
bhavatām agrataḥ sthātuṃ na paryāptā raṇājireR_5,044.013.2
tathāpi tu nayajñena jayam ākāṅkṣatā raṇeR_5,044.014.1
ātmā rakṣyaḥ prayatnena yuddhasiddhir hi cañcalāR_5,044.014.2
te svāmivacanaṃ sarve pratigṛhya mahaujasaḥR_5,044.015.1
samutpetur mahāvegā hutāśasamatejasaḥR_5,044.015.2
rathaiś ca mattair nāgaiś ca vājibhiś ca mahājavaiḥR_5,044.016.1
śastraiś ca vividhais tīkṣṇaiḥ sarvaiś copacitā balaiḥR_5,044.016.2
tatas taṃ dadṛśur vīrā dīpyamānaṃ mahākapimR_5,044.017.1
raśmimantam ivodyantaṃ svatejoraśmimālinamR_5,044.017.2
toraṇasthaṃ mahāvegaṃ mahāsattvaṃ mahābalamR_5,044.018.1
mahāmatiṃ mahotsāhaṃ mahākāyaṃ mahābalamR_5,044.018.2
taṃ samīkṣyaiva te sarve dikṣu sarvāsv avasthitāḥR_5,044.019.1
tais taiḥ praharaṇair bhīmair abhipetus tatas tataḥR_5,044.019.2
tasya pañcāyasās tīkṣṇāḥ sitāḥ pītamukhāḥ śarāḥR_5,044.020.1
śirasty utpalapatrābhā durdhareṇa nipātitāḥR_5,044.020.2
sa taiḥ pañcabhir āviddhaḥ śaraiḥ śirasi vānaraḥR_5,044.021.1
utpapāta nadan vyomni diśo daśa vinādayanR_5,044.021.2
tatas tu durdharo vīraḥ sarathaḥ sajjakārmukaḥR_5,044.022.1
kirañ śaraśatair naikair abhipede mahābalaḥR_5,044.022.2
sa kapir vārayām āsa taṃ vyomni śaravarṣiṇamR_5,044.023.1
vṛṣṭimantaṃ payodānte payodam iva mārutaḥR_5,044.023.2
ardyamānas tatas tena durdhareṇānilātmajaḥR_5,044.024.1
cakāra ninadaṃ bhūyo vyavardhata ca vegavānR_5,044.024.2
sa dūraṃ sahasotpatya durdharasya rathe hariḥR_5,044.025.1
nipapāta mahāvego vidyudrāśir girāv ivaR_5,044.025.2
tatas taṃ mathitāṣṭāśvaṃ rathaṃ bhagnākṣakūvaramR_5,044.026.1
vihāya nyapatad bhūmau durdharas tyaktajīvitaḥR_5,044.026.2
taṃ virūpākṣayūpākṣau dṛṣṭvā nipatitaṃ bhuviR_5,044.027.1
saṃjātaroṣau durdharṣāv utpetatur ariṃdamauR_5,044.027.2
sa tābhyāṃ sahasotpatya viṣṭhito vimale 'mbareR_5,044.028.1
mudgarābhyāṃ mahābāhur vakṣasy abhihataḥ kapiḥR_5,044.028.2
tayor vegavator vegaṃ vinihatya mahābalaḥR_5,044.029.1
nipapāta punar bhūmau suparṇasamavikramaḥR_5,044.029.2
sa sālavṛkṣam āsādya samutpāṭya ca vānaraḥR_5,044.030.1
tāv ubhau rākṣasau vīrau jaghāna pavanātmajaḥR_5,044.030.2
tatas tāṃs trīn hatāñ jñātvā vānareṇa tarasvināR_5,044.031.1
abhipede mahāvegaḥ prasahya praghaso harimR_5,044.031.2
bhāsakarṇaś ca saṃkruddhaḥ śūlam ādāya vīryavānR_5,044.032.1
ekataḥ kapiśārdūlaṃ yaśasvinam avasthitauR_5,044.032.2
paṭṭiśena śitāgreṇa praghasaḥ pratyapothayatR_5,044.033.1
bhāsakarṇaś ca śūlena rākṣasaḥ kapisattamamR_5,044.033.2
sa tābhyāṃ vikṣatair gātrair asṛgdigdhatanūruhaḥR_5,044.034.1
abhavad vānaraḥ kruddho bālasūryasamaprabhaḥR_5,044.034.2
samutpāṭya gireḥ śṛṅgaṃ samṛgavyālapādapamR_5,044.035.1
jaghāna hanumān vīro rākṣasau kapikuñjaraḥR_5,044.035.2
tatas teṣv avasanneṣu senāpatiṣu pañcasuR_5,044.036.1
balaṃ tad avaśeṣaṃ tu nāśayām āsa vānaraḥR_5,044.036.2
aśvair aśvān gajair nāgān yodhair yodhān rathai rathānR_5,044.037.1
sa kapir nāśayām āsa sahasrākṣa ivāsurānR_5,044.037.2
hatair nāgaiś ca turagair bhagnākṣaiś ca mahārathaiḥR_5,044.038.1
hataiś ca rākṣasair bhūmī ruddhamārgā samantataḥR_5,044.038.2
tataḥ kapis tān dhvajinīpatīn raṇe nihatya vīrān sabalān savāhanānR_5,044.039.1
tad eva vīraḥ parigṛhya toraṇaṃ kṛtakṣaṇaḥ kāla iva prajākṣayeR_5,044.039.2
senāpatīn pañca sa tu pramāpitān hanūmatā sānucarān savāhanānR_5,045.001.1
samīkṣya rājā samaroddhatonmukhaṃ kumāram akṣaṃ prasamaikṣatākṣatamR_5,045.001.2
sa tasya dṛṣṭyarpaṇasaṃpracoditaḥ pratāpavān kāñcanacitrakārmukaḥR_5,045.002.1
samutpapātātha sadasy udīrito dvijātimukhyair haviṣeva pāvakaḥR_5,045.002.2
tato mahad bāladivākaraprabhaṃ prataptajāmbūnadajālasaṃtatamR_5,045.003.1
rathāṃ samāsthāya yayau sa vīryavān mahāhariṃ taṃ prati nairṛtarṣabhaḥR_5,045.003.2
tatas tapaḥsaṃgrahasaṃcayārjitaṃ prataptajāmbūnadajālaśobhitamR_5,045.004.1
patākinaṃ ratnavibhūṣitadhvajaṃ manojavāṣṭāśvavaraiḥ suyojitamR_5,045.004.2
surāsurādhṛṣyam asaṃgacāriṇaṃ raviprabhaṃ vyomacaraṃ samāhitamR_5,045.005.1
satūṇam aṣṭāsinibaddhabandhuraṃ yathākramāveśitaśaktitomaramR_5,045.005.2
virājamānaṃ pratipūrṇavastunā sahemadāmnā śaśisūryavarvasāR_5,045.006.1
divākarābhaṃ ratham āsthitas tataḥ sa nirjagāmāmaratulyavikramaḥR_5,045.006.2
sa pūrayan khaṃ ca mahīṃ ca sācalāṃ turaṃgamataṅgamahārathasvanaiḥR_5,045.007.1
balaiḥ sametaiḥ sa hi toraṇasthitaṃ samartham āsīnam upāgamat kapimR_5,045.007.2
sa taṃ samāsādya hariṃ harīkṣaṇo yugāntakālāgnim iva prajākṣayeR_5,045.008.1
avasthitaṃ vismitajātasaṃbhramaḥ samaikṣatākṣo bahumānacakṣuṣāR_5,045.008.2
sa tasya vegaṃ ca kaper mahātmanaḥ parākramaṃ cāriṣu pārthivātmajaḥR_5,045.009.1
vicārayan khaṃ ca balaṃ mahābalo himakṣaye sūrya ivābhivardhateR_5,045.009.2
sa jātamanyuḥ prasamīkṣya vikramaṃ sthiraḥ sthitaḥ saṃyati durnivāraṇamR_5,045.010.1
samāhitātmā hanumantam āhave pracodayām āsa śarais tribhiḥ śitaiḥR_5,045.010.2
tataḥ kapiṃ taṃ prasamīkṣya garvitaṃ jitaśramaṃ śatruparājayor jitamR_5,045.011.1
avaikṣatākṣaḥ samudīrṇamānasaḥ sabāṇapāṇiḥ pragṛhītakārmukaḥR_5,045.011.2
sa hemaniṣkāṅgadacārukuṇḍalaḥ samāsasādāśu parākramaḥ kapimR_5,045.012.1
tayor babhūvāpratimaḥ samāgamaḥ surāsurāṇām api saṃbhramapradaḥR_5,045.012.2
rarāsa bhūmir na tatāpa bhānumān vavau na vāyuḥ pracacāla cācalaḥR_5,045.013.1
kapeḥ kumārasya ca vīkṣya saṃyugaṃ nanāda ca dyaur udadhiś ca cukṣubheR_5,045.013.2
tataḥ sa vīraḥ sumukhān patatriṇaḥ suvarṇapuṅkhān saviṣān ivoragānR_5,045.014.1
samādhisaṃyogavimokṣatattvavic charān atha trīn kapimūrdhny apātayatR_5,045.014.2
sa taiḥ śarair mūrdhni samaṃ nipātitaiḥ kṣarann asṛgdigdhavivṛttalocanaḥR_5,045.015.1
navoditādityanibhaḥ śarāṃśumān vyarājatāditya ivāṃśumālikaḥR_5,045.015.2
tataḥ sa piṅgādhipamantrisattamaḥ samīkṣya taṃ rājavarātmajaṃ raṇeR_5,045.016.1
udagracitrāyudhacitrakārmukaṃ jaharṣa cāpūryata cāhavonmukhaḥR_5,045.016.2
sa mandarāgrastha ivāṃśumālī vivṛddhakopo balavīryasaṃyutaḥR_5,045.017.1
kumāram akṣaṃ sabalaṃ savāhanaṃ dadāha netrāgnimarīcibhis tadāR_5,045.017.2
tataḥ sa bāṇāsanaśakrakārmukaḥ śarapravarṣo yudhi rākṣasāmbudaḥR_5,045.018.1
śarān mumocāśu harīśvarācale balāhako vṛṣṭim ivācalottameR_5,045.018.2
tataḥ kapis taṃ raṇacaṇḍavikramaṃ vivṛddhatejobalavīryasāyakamR_5,045.019.1
kumāram akṣaṃ prasamīkṣya saṃyuge nanāda harṣād ghanatulyavikramaḥR_5,045.019.2
sa bālabhāvād yudhi vīryadarpitaḥ pravṛddhamanyuḥ kṣatajopamekṣaṇaḥR_5,045.020.1
samāsasādāpratimaṃ raṇe kapiṃ gajo mahākūpam ivāvṛtaṃ tṛṇaiḥR_5,045.020.2
sa tena bāṇaiḥ prasabhaṃ nipātitaiś cakāra nādaṃ ghananādaniḥsvanaḥR_5,045.021.1
samutpapātāśu nabhaḥ sa mārutir bhujoruvikṣepaṇa ghoradarśanaḥR_5,045.021.2
samutpatantaṃ samabhidravad balī sa rākṣasānāṃ pravaraḥ pratāpavānR_5,045.022.1
rathī rathaśreṣṭhatamaḥ kirañ śaraiḥ payodharaḥ śailam ivāśmavṛṣṭibhiḥR_5,045.022.2
sa tāñ śarāṃs tasya vimokṣayan kapiś cacāra vīraḥ pathi vāyuseviteR_5,045.023.1
śarāntare mārutavad viniṣpatan manojavaḥ saṃyati caṇḍavikramaḥR_5,045.023.2
tam āttabāṇāsanam āhavonmukhaṃ kham āstṛṇantaṃ vividhaiḥ śarottamaiḥR_5,045.024.1
avaikṣatākṣaṃ bahumānacakṣuṣā jagāma cintāṃ ca sa mārutātmajaḥR_5,045.024.2
tataḥ śarair bhinnabhujāntaraḥ kapiḥ kumāravaryeṇa mahātmanā nadanR_5,045.025.1
mahābhujaḥ karmaviśeṣatattvavid vicintayām āsa raṇe parākramamR_5,045.025.2
abālavad bāladivākaraprabhaḥ karoty ayaṃ karma mahan mahābalaḥR_5,045.026.1
na cāsya sarvāhavakarmaśobhinaḥ pramāpaṇe me matir atra jāyateR_5,045.026.2
ayaṃ mahātmā ca mahāṃś ca vīryataḥ samāhitaś cātisahaś ca saṃyugeR_5,045.027.1
asaṃśayaṃ karmaguṇodayād ayaṃ sanāgayakṣair munibhiś ca pūjitaḥR_5,045.027.2
parākramotsāhavivṛddhamānasaḥ samīkṣate māṃ pramukhāgataḥ sthitaḥR_5,045.028.1
parākramo hy asya manāṃsi kampayet surāsurāṇām api śīghrakāriṇaḥR_5,045.028.2
na khalv ayaṃ nābhibhaved upekṣitaḥ parākramo hy asya raṇe vivardhateR_5,045.029.1
pramāpaṇaṃ tv eva mamāsya rocate na vardhamāno 'gnir upekṣituṃ kṣamaḥR_5,045.029.2
iti pravegaṃ tu parasya tarkayan svakarmayogaṃ ca vidhāya vīryavānR_5,045.030.1
cakāra vegaṃ tu mahābalas tadā matiṃ ca cakre 'sya vadhe mahākapiḥR_5,045.030.2
sa tasya tān aṣṭahayān mahājavān samāhitān bhārasahān vivartaneR_5,045.031.1
jaghāna vīraḥ pathi vāyusevite talaprahālaiḥ pavanātmajaḥ kapiḥR_5,045.031.2
tatas talenābhihato mahārathaḥ sa tasya piṅgādhipamantrinirjitaḥR_5,045.032.1
sa bhagnanīḍaḥ parimuktakūbaraḥ papāta bhūmau hatavājir ambarātR_5,045.032.2
sa taṃ parityajya mahāratho rathaṃ sakārmukaḥ khaḍgadharaḥ kham utpatatR_5,045.033.1
tapo'bhiyogād ṛṣir ugravīryavān vihāya dehaṃ marutām ivālayamR_5,045.033.2
tataḥ kapis taṃ vicarantam ambare patatrirājānilasiddhaseviteR_5,045.034.1
sametya taṃ mārutavegavikramaḥ krameṇa jagrāha ca pādayor dṛḍhamR_5,045.034.2
sa taṃ samāvidhya sahasraśaḥ kapir mahoragaṃ gṛhya ivāṇḍajeśvaraḥR_5,045.035.1
mumoca vegāt pitṛtulyavikramo mahītale saṃyati vānarottamaḥR_5,045.035.2
sa bhagnabāhūrukaṭīśiro dharaḥ kṣarann asṛn nirmathitāsthilocanaḥR_5,045.036.1
sa bhinnasaṃdhiḥ pravikīrṇabandhano hataḥ kṣitau vāyusutena rākṣasaḥR_5,045.036.2
R_5,045.036R_5,045.037.1
mahākapir bhūmitale nipīḍya taṃ cakāra rakṣo'dhipater mahad bhayamR_5,045.037.2
maharṣibhiś cakracarair mahāvrataiḥ sametya bhūtaiś ca sayakṣapannagaiḥR_5,045.038.1
suraiś ca sendrair bhṛśajātavismayair hate kumāre sa kapir nirīkṣitaḥR_5,045.038.2
nihatya taṃ vajrasutopamaprabhaṃ kumāram akṣaṃ kṣatajopamekṣaṇamR_5,045.039.1
tad eva vīro 'bhijagāma toraṇaṃ kṛtakṣaṇaḥ kāla iva prajākṣayeR_5,045.039.2
tatas tu rakṣo'dhipatir mahātmā hanūmatākṣe nihate kumāreR_5,046.001.1
manaḥ samādhāya tadendrakalpaṃ samādideśendrajitaṃ sa roṣātR_5,046.001.2
tvam astravic chastrabhṛtāṃ variṣṭhaḥ surāsurāṇām api śokadātāR_5,046.002.1
sureṣu sendreṣu ca dṛṣṭakarmā pitāmahārādhanasaṃcitāstraḥR_5,046.002.2
tavāstrabalam āsādya nāsurā na marudgaṇāḥR_5,046.003.1
na kaś cit triṣu lokeṣu saṃyuge na gataśramaḥR_5,046.003.2
bhujavīryābhiguptaś ca tapasā cābhirakṣitaḥR_5,046.004.1
deśakālavibhāgajñas tvam eva matisattamaḥR_5,046.004.2
na te 'sty aśakyaṃ samareṣu karmaṇā na te 'sty akāryaṃ matipūrvamantraṇeR_5,046.005.1
na so 'sti kaś cit triṣu saṃgraheṣu vai na veda yas te 'strabalaṃ balaṃ ca teR_5,046.005.2
mamānurūpaṃ tapaso balaṃ ca te parākramaś cāstrabalaṃ ca saṃyugeR_5,046.006.1
na tvāṃ samāsādya raṇāvamarde manaḥ śramaṃ gacchati niścitārthamR_5,046.006.2
nihatā iṃkarāḥ sarve jambumālī ca rākṣasaḥR_5,046.007.1
amātyaputrā vīrāś ca pañca senāgrayāyinaḥR_5,046.007.2
sahodaras te dayitaḥ kumāro 'kṣaś ca sūditaḥR_5,046.008.1
na tu teṣv eva me sāro yas tvayy ariniṣūdanaR_5,046.008.2
idaṃ hi dṛṣṭvā matiman mahad balaṃ kapeḥ prabhāvaṃ ca parākramaṃ caR_5,046.009.1
tvam ātmanaś cāpi samīkṣya sāraṃ kuruṣva vegaṃ svabalānurūpamR_5,046.009.2
balāvamardas tvayi saṃnikṛṣṭe yathā gate śāmyati śāntaśatrauR_5,046.010.1
tathā samīkṣyātmabalaṃ paraṃ ca samārabhasvāstravidāṃ variṣṭhaR_5,046.010.2
na khalv iyaṃ matiḥ śreṣṭhā yat tvāṃ saṃpreṣayāmy ahamR_5,046.011.1
iyaṃ ca rājadharmāṇāṃ kṣatrasya ca matir matāR_5,046.011.2
nānāśastraiś ca saṃgrāme vaiśāradyam ariṃdamaR_5,046.012.1
avaśyam eva boddhavyaṃ kāmyaś ca vijayo raṇeR_5,046.012.2
tataḥ pitus tad vacanaṃ niśamya pradakṣiṇaṃ dakṣasutaprabhāvaḥR_5,046.013.1
cakāra bhartāram adīnasattvo raṇāya vīraḥ pratipannabuddhiḥR_5,046.013.2
tatas taiḥ svagaṇair iṣṭair indrajit pratipūjitaḥR_5,046.014.1
yuddhoddhatakṛtotsāhaḥ saṃgrāmaṃ pratipadyataR_5,046.014.2
śrīmān padmapalāśākṣo rākṣasādhipateḥ sutaḥR_5,046.015.1
nirjagāma mahātejāḥ samudra iva parvasuR_5,046.015.2
sa pakṣi rājopamatulyavegair vyālaiś caturbhiḥ sitatīkṣṇadaṃṣṭraiḥR_5,046.016.1
rathaṃ samāyuktam asaṃgavegaṃ samārurohendrajid indrakalpaḥR_5,046.016.2
sa rathī dhanvināṃ śreṣṭhaḥ śastrajño 'stravidāṃ varaḥR_5,046.017.1
rathenābhiyayau kṣipraṃ hanūmān yatra so 'bhavatR_5,046.017.2
sa tasya rathanirghoṣaṃ jyāsvanaṃ kārmukasya caR_5,046.018.1
niśamya harivīro 'sau saṃprahṛṣṭataro 'bhavatR_5,046.018.2
sumahac cāpam ādāya śitaśalyāṃś ca sāyakānR_5,046.019.1
hanūmantam abhipretya jagāma raṇapaṇḍitaḥR_5,046.019.2
tasmiṃs tataḥ saṃyati jātaharṣe raṇāya nirgacchati bāṇapāṇauR_5,046.020.1
diśaś ca sarvāḥ kaluṣā babhūvur mṛgāś ca raudrā bahudhā vineduḥR_5,046.020.2
samāgatās tatra tu nāgayakṣā maharṣayaś cakracarāś ca siddhāḥR_5,046.021.1
nabhaḥ samāvṛtya ca pakṣisaṃghā vinedur uccaiḥ paramaprahṛṣṭāḥR_5,046.021.2
āyantaṃ sarathaṃ dṛṣṭvā tūrṇam indrajitaṃ kapiḥR_5,046.022.1
vinanāda mahānādaṃ vyavardhata ca vegavānR_5,046.022.2
indrajit tu rathaṃ divyam āsthitaś citrakārmukaḥR_5,046.023.1
dhanur visphārayām āsa taḍidūrjitaniḥsvanamR_5,046.023.2
tataḥ sametāv atitīkṣṇavegau mahābalau tau raṇanirviśaṅkauR_5,046.024.1
kapiś ca rakṣo'dhipateś ca putraḥ surāsurendrāv iva baddhavairauR_5,046.024.2
sa tasya vīrasya mahārathasyā dhanuṣmataḥ saṃyati saṃmatasyaR_5,046.025.1
śarapravegaṃ vyahanat pravṛddhaś cacāra mārge pitur aprameyaḥR_5,046.025.2
tataḥ śarān āyatatīkṣṇaśalyān supatriṇaḥ kāñcanacitrapuṅkhānR_5,046.026.1
mumoca vīraḥ paravīrahantā susaṃtatān vajranipātavegānR_5,046.026.2
sa tasya tat syandananiḥsvanaṃ ca mṛdaṅgabherīpaṭahasvanaṃ caR_5,046.027.1
vikṛṣyamāṇasya ca kārmukasya niśamya ghoṣaṃ punar utpapātaR_5,046.027.2
śarāṇām antareṣv āśu vyavartata mahākapiḥR_5,046.028.1
haris tasyābhilakṣasya mokṣayaṃl lakṣyasaṃgrahamR_5,046.028.2
śarāṇām agratas tasya punaḥ samabhivartataR_5,046.029.1
prasārya hastau hanumān utpapātānilātmajaḥR_5,046.029.2
tāv ubhau vegasaṃpannau raṇakarmaviśāradauR_5,046.030.1
sarvabhūtamanogrāhi cakratur yuddham uttamamR_5,046.030.2
hanūmato veda na rākṣaso 'ntaraṃ na mārutis tasya mahātmano 'ntaramR_5,046.031.1
parasparaṃ nirviṣahau babhūvatuḥ sametya tau devasamānavikramauR_5,046.031.2
tatas tu lakṣye sa vihanyamāne śareṣu mogheṣu ca saṃpatatsuR_5,046.032.1
jagāma cintāṃ mahatīṃ mahātmā samādhisaṃyogasamāhitātmāR_5,046.032.2
tato matiṃ rākṣasarājasūnuś cakāra tasmin harivīramukhyeR_5,046.033.1
avadhyatāṃ tasya kapeḥ samīkṣya kathaṃ nigacched iti nigrahārthamR_5,046.033.2
tataḥ paitāmahāṃ vīraḥ so 'stram astravidāṃ varaḥR_5,046.034.1
saṃdadhe sumahātejās taṃ haripravaraṃ pratiR_5,046.034.2
avadhyo 'yam iti jñātvā tam astreṇāstratattvavitR_5,046.035.1
nijagrāha mahābāhur mārutātmajam indrajitR_5,046.035.2
tena baddhas tato 'streṇa rākṣasena sa vānaraḥR_5,046.036.1
abhavan nirviceṣṭaś ca papāta ca mahītaleR_5,046.036.2
tato 'tha buddhvā sa tadāstrabandhaṃ prabhoḥ prabhāvād vigatālpavegaḥR_5,046.037.1
pitāmahānugraham ātmanaś ca vicintayām āsa haripravīraḥR_5,046.037.2
tataḥ svāyambhuvair mantrair brahmāstram abhimantritamR_5,046.038.1
hanūmāṃś cintayām āsa varadānaṃ pitāmahātR_5,046.038.2
na me 'strabandhasya ca śaktir asti vimokṣaṇe lokaguroḥ prabhāvātR_5,046.039.1
ity evam evaṃvihito 'strabandho mayātmayoner anuvartitavyaḥR_5,046.039.2
sa vīryam astrasya kapir vicārya pitāmahānugraham ātmanaś caR_5,046.040.1
vimokṣaśaktiṃ paricintayitvā pitāmahājñām anuvartate smaR_5,046.040.2
astreṇāpi hi baddhasya bhayaṃ mama na jāyateR_5,046.041.1
pitāmahamahendrābhyāṃ rakṣitasyānilena caR_5,046.041.2
grahaṇe cāpi rakṣobhir mahan me guṇadarśanamR_5,046.042.1
rākṣasendreṇa saṃvādas tasmād gṛhṇantu māṃ pareR_5,046.042.2
sa niścitārthaḥ paravīrahantā samīkṣya karī vinivṛttaceṣṭaḥR_5,046.043.1
paraiḥ prasahyābhigatair nigṛhya nanāda tais taiḥ paribhartsyamānaḥR_5,046.043.2
tatas taṃ rākṣasā dṛṣṭvā nirviceṣṭam ariṃdamamR_5,046.044.1
babandhuḥ śaṇavalkaiś ca drumacīraiś ca saṃhataiḥR_5,046.044.2
sa rocayām āsa paraiś ca bandhanaṃ prasahya vīrair abhinigrahaṃ caR_5,046.045.1
kautūhalān māṃ yadi rākṣasendro draṣṭuṃ vyavasyed iti niścitārthaḥR_5,046.045.2
sa baddhas tena valkena vimukto 'streṇa vīryavānR_5,046.046.1
astrabandhaḥ sa cānyaṃ hi na bandham anuvartateR_5,046.046.2
athendrajit taṃ drumacīrabandhaṃ vicārya vīraḥ kapisattamaṃ tamR_5,046.047.1
vimuktam astreṇa jagāma cintām anyena baddho hy anuvartate 'stramR_5,046.047.2
aho mahat karma kṛtaṃ nirarthakaṃ na rākṣasair mantragatir vimṛṣṭāR_5,046.048.1
punaś ca nāstre vihate 'stram anyat pravartate saṃśayitāḥ sma sarveR_5,046.048.2
astreṇa hanumān mukto nātmānam avabudhyateR_5,046.049.1
kṛṣyamāṇas tu rakṣobhis taiś ca bandhair nipīḍitaḥR_5,046.049.2
hanyamānas tataḥ krūrai rākṣasaiḥ kāṣṭhamuṣṭibhiḥR_5,046.050.1
samīpaṃ rākṣasendrasya prākṛṣyata sa vānaraḥR_5,046.050.2
athendrajit taṃ prasamīkṣya muktam astreṇa baddhaṃ drumacīrasūtraiḥR_5,046.051.1
vyadarśayat tatra mahābalaṃ taṃ haripravīraṃ sagaṇāya rājñeR_5,046.051.2
taṃ mattam iva mātaṅgaṃ baddhaṃ kapivarottamamR_5,046.052.1
rākṣasā rākṣasendrāya rāvaṇāya nyavedayanR_5,046.052.2
ko 'yaṃ kasya kuto vāpi kiṃ kāryaṃ ko vyapāśrayaḥR_5,046.053.1
iti rākṣasavīrāṇāṃ tatra saṃjajñire kathāḥR_5,046.053.2
hanyatāṃ dahyatāṃ vāpi bhakṣyatām iti cāpareR_5,046.054.1
rākṣasās tatra saṃkruddhāḥ parasparam athābruvanR_5,046.054.2
atītya mārgaṃ sahasā mahātmā sa tatra rakṣo'dhipapādamūleR_5,046.055.1
dadarśa rājñaḥ paricāravṛddhān gṛhaṃ mahāratnavibhūṣitaṃ caR_5,046.055.2
sa dadarśa mahātejā rāvaṇaḥ kapisattamamR_5,046.056.1
rakṣobhir vikṛtākāraiḥ kṛṣyamāṇam itas tataḥR_5,046.056.2
rākṣasādhipatiṃ cāpi dadarśa kapisattamaḥR_5,046.057.1
tejobalasamāyuktaṃ tapantam iva bhāskaramR_5,046.057.2
sa roṣasaṃvartitatāmradṛṣṭir daśānanas taṃ kapim anvavekṣyaR_5,046.058.1
athopaviṣṭān kulaśīlavṛddhān samādiśat taṃ prati mantramukhyānR_5,046.058.2
yathākramaṃ taiḥ sa kapiś ca pṛṣṭaḥ kāryārtham arthasya ca mūlam ādauR_5,046.059.1
nivedayām āsa harīśvarasya dūtaḥ sakāśād aham āgato 'smiR_5,046.059.2
tataḥ sa karmaṇā tasya vismito bhīmavikramaḥR_5,047.001.1
hanumān roṣatāmrākṣo rakṣo'dhipam avaikṣataR_5,047.001.2
bhājamānaṃ mahārheṇa kāñcanena virājatāR_5,047.002.1
muktājālāvṛtenātha mukuṭena mahādyutimR_5,047.002.2
vajrasaṃyogasaṃyuktair mahārhamaṇivigrahaiḥR_5,047.003.1
haimair ābharaṇaiś citrair manaseva prakalpitaiḥR_5,047.003.2
mahārhakṣaumasaṃvītaṃ raktacandanarūṣitamR_5,047.004.1
svanuliptaṃ vicitrābhir vividhabhiś ca bhaktibhiḥR_5,047.004.2
vipulair darśanīyaiś ca rakṣākṣair bhīmadarśanaiḥR_5,047.005.1
dīptatīkṣṇamahādaṃṣṭraiḥ pralambadaśanacchadaiḥR_5,047.005.2
śirobhir daśabhir vīraṃ bhrājamānaṃ mahaujasaṃR_5,047.006.1
nānāvyālasamākīrṇaiḥ śikharair iva mandaramR_5,047.006.2
nīlāñjanacaya prakhyaṃ hāreṇorasi rājatāR_5,047.007.1
pūrṇacandrābhavaktreṇa sabalākam ivāmbudamR_5,047.007.2
bāhubhir baddhakeyūraiś candanottamarūṣitaiḥR_5,047.008.1
bhrājamānāṅgadaiḥ pīnaiḥ pañcaśīrṣair ivoragaiḥR_5,047.008.2
mahati sphāṭike citre ratnasaṃyogasaṃskṛteR_5,047.009.1
uttamāstaraṇāstīrṇe upaviṣṭaṃ varāsaneR_5,047.009.2
alaṃkṛtābhir atyarthaṃ pramadābhiḥ samantataḥR_5,047.010.1
vālavyajanahastābhir ārāt samupasevitamR_5,047.010.2
durdhareṇa prahastena mahāpārśvena rakṣasāR_5,047.011.1
mantribhir mantratattvajñair nikumbhena ca mantriṇāR_5,047.011.2
upopaviṣṭaṃ rakṣobhiś caturbhir baladarpitaiḥR_5,047.012.1
kṛtsnaiḥ parivṛtaṃ lokaṃ caturbhir iva sāgaraiḥR_5,047.012.2
mantribhir mantratattvajñair anyaiś ca śubhabuddhibhiḥR_5,047.013.1
anvāsyamānaṃ sacivaiḥ surair iva sureśvaramR_5,047.013.2
apaśyad rākṣasapatiṃ hanūmān atitejasaṃR_5,047.014.1
viṣṭhitaṃ meruśikhare satoyam iva toyadamR_5,047.014.2
sa taiḥ saṃpīḍyamāno 'pi rakṣobhir bhīmavikramaiḥR_5,047.015.1
vismayaṃ paramaṃ gatvā rakṣo'dhipam avaikṣataR_5,047.015.2
bhrājamānaṃ tato dṛṣṭvā hanumān rākṣaseśvaramR_5,047.016.1
manasā cintayām āsa tejasā tasya mohitaḥR_5,047.016.2
aho rūpam aho dhairyam aho sattvam aho dyutiḥR_5,047.017.1
aho rākṣasarājasya sarvalakṣaṇayuktatāR_5,047.017.2
yady adharmo na balavān syād ayaṃ rākṣaseśvaraḥR_5,047.018.1
syād ayaṃ suralokasya saśakrasyāpi rakṣitāR_5,047.018.2
tena bibhyati khalv asmāl lokāḥ sāmaradānavāḥR_5,047.019.1
ayaṃ hy utsahate kruddhaḥ kartum ekārṇavaṃ jagatR_5,047.019.2
iti cintāṃ bahuvidhām akaron matimān kapiḥR_5,047.020.1
dṛṣṭvā rākṣasarājasya prabhāvam amitaujasaḥR_5,047.020.2
tam udvīkṣya mahābāhuḥ piṅgākṣaṃ purataḥ sthitamR_5,048.001.1
roṣeṇa mahatāviṣṭo rāvaṇo lokarāvaṇaḥR_5,048.001.2
sa rājā roṣatāmrākṣaḥ prahastaṃ mantrisattamamR_5,048.002.1
kālayuktam uvācedaṃ vaco vipulam arthavatR_5,048.002.2
durātmā pṛcchyatām eṣa kutaḥ kiṃ vāsya kāraṇamR_5,048.003.1
vanabhaṅge ca ko 'syārtho rākṣasīnāṃ ca tarjaneR_5,048.003.2
rāvaṇasya vacaḥ śrutvā prahasto vākyam abravītR_5,048.004.1
samāśvasihi bhadraṃ te na bhīḥ kāryā tvayā kapeR_5,048.004.2
yadi tāvat tvam indreṇa preṣito rāvaṇālayamR_5,048.005.1
tattvam ākhyāhi mā te bhūd bhayaṃ vānara mokṣyaseR_5,048.005.2
yadi vaiśravaṇasya tvaṃ yamasya varuṇasya caR_5,048.006.1
cārurūpam idaṃ kṛtvā yamasya varuṇasya caR_5,048.006.2
viṣṇunā preṣito vāpi dūto vijayakāṅkṣiṇāR_5,048.007.1
na hi te vānaraṃ tejo rūpamātraṃ tu vānaramR_5,048.007.2
tattvataḥ kathayasvādya tato vānara mokṣyaseR_5,048.008.1
anṛtaṃ vadataś cāpi durlabhaṃ tava jīvitamR_5,048.008.2
R_5,048.008R_5,048.009.1
atha vā yannimittas te praveśo rāvaṇālayeR_5,048.009.2
evam ukto harivaras tadā rakṣogaṇeśvaramR_5,048.010.1
abravīn nāsmi śakrasya yamasya varuṇasya vāR_5,048.010.2
dhanadena na me sakhyaṃ viṣṇunā nāsmi coditaḥR_5,048.011.1
jātir eva mama tv eṣā vānaro 'ham ihāgataḥR_5,048.011.2
darśane rākṣasendrasya durlabhe tad idaṃ mayāR_5,048.012.1
vanaṃ rākṣasarājasya darśanārthe vināśitamR_5,048.012.2
tatas te rākṣasāḥ prāptā balino yuddhakāṅkṣiṇaḥR_5,048.013.1
rakṣaṇārthaṃ ca dehasya pratiyuddhā mayā raṇeR_5,048.013.2
astrapāśair na śakyo 'haṃ baddhuṃ devāsurair apiR_5,048.014.1
pitāmahād eva varo mamāpy eṣo 'bhyupāgataḥR_5,048.014.2
rājānaṃ draṣṭukāmena mayāstram anuvartitamR_5,048.015.1
vimukto aham astreṇa rākṣasais tv atipīḍitaḥR_5,048.015.2
dūto 'ham iti vijñeyo rāghavasyāmitaujasaḥR_5,048.016.1
śrūyatāṃ cāpi vacanaṃ mama pathyam idaṃ prabhoR_5,048.016.2
taṃ samīkṣya mahāsattvaṃ sattvavān harisattamaḥR_5,049.001.1
vākyam arthavad avyagras tam uvāca daśānanamR_5,049.001.2
ahaṃ sugrīvasaṃdeśād iha prāptas tavālayamR_5,049.002.1
rākṣasendra harīśas tvāṃ bhrātā kuśalam abravītR_5,049.002.2
bhrātuḥ śṛṇu samādeśaṃ sugrīvasya mahātmanaḥR_5,049.003.1
dharmārthopahitaṃ vākyam iha cāmutra ca kṣamamR_5,049.003.2
rājā daśaratho nāma rathakuñjaravājimānR_5,049.004.1
piteva bandhur lokasya sureśvarasamadyutiḥR_5,049.004.2
jyeṣṭhas tasya mahābāhuḥ putraḥ priyakaraḥ prabhuḥR_5,049.005.1
pitur nideśān niṣkrāntaḥ praviṣṭo daṇḍakāvanamR_5,049.005.2
lakṣmaṇena saha bhrātrā sītayā cāpi bhāryayāR_5,049.006.1
rāmo nāma mahātejā dharmyaṃ panthānam āśritaḥR_5,049.006.2
tasya bhāryā vane naṣṭā sītā patim anuvratāR_5,049.007.1
vaidehasya sutā rājño janakasya mahātmanaḥR_5,049.007.2
sa mārgamāṇas tāṃ devīṃ rājaputraḥ sahānujaḥR_5,049.008.1
ṛśyamūkam anuprāptaḥ sugrīveṇa ca saṃgataḥR_5,049.008.2
tasya tena pratijñātaṃ sītāyāḥ parimārgaṇamR_5,049.009.1
sugrīvasyāpi rāmeṇa harirājyaṃ niveditamR_5,049.009.2
tatas tena mṛdhe hatvā rājaputreṇa vālinamR_5,049.010.1
sugrīvaḥ sthāpito rājye haryṛkṣāṇāṃ gaṇeśvaraḥR_5,049.010.2
sa sītāmārgaṇe vyagraḥ sugrīvaḥ satyasaṃgaraḥR_5,049.011.1
harīn saṃpreṣayām āsa diśaḥ sarvā harīśvaraḥR_5,049.011.2
tāṃ harīṇāṃ sahasrāṇi śatāni niyutāni caR_5,049.012.1
dikṣu sarvāsu mārgante adhaś copari cāmbareR_5,049.012.2
vainateya samāḥ ke cit ke cit tatrānilopamāḥR_5,049.013.1
asaṃgagatayaḥ śīghrā harivīrā mahābalāḥR_5,049.013.2
sītāyās tu kṛte tūrṇaṃ śatayojanam āyatamR_5,049.014.1
samudraṃ laṅghayitvaiva tāṃ didṛkṣur ihāgataḥR_5,049.014.2
tad bhavān dṛṣṭadharmārthas tapaḥ kṛtaparigrahaḥR_5,049.015.1
paradārān mahāprājña noparoddhuṃ tvam arhasiR_5,049.015.2
na hi dharmaviruddheṣu bahv apāyeṣu karmasuR_5,049.016.1
mūlaghātiṣu sajjante buddhimanto bhavadvidhāḥR_5,049.016.2
kaś ca lakṣmaṇamuktānāṃ rāmakopānuvartināmR_5,049.017.1
śarāṇām agrataḥ sthātuṃ śakto devāsureṣv apiR_5,049.017.2
na cāpi triṣu lokeṣu rājan vidyeta kaś canaR_5,049.018.1
rāghavasya vyalīkaṃ yaḥ kṛtvā sukham avāpnuyātR_5,049.018.2
tat trikālahitaṃ vākyaṃ dharmyam arthānubandhi caR_5,049.019.1
manyasva naradevāya jānakī pratidīyatāmR_5,049.019.2
dṛṣṭā hīyaṃ mayā devī labdhaṃ yad iha durlabhamR_5,049.020.1
uttaraṃ karma yac cheṣaṃ nimittaṃ tatra rāghavaḥR_5,049.020.2
lakṣiteyaṃ mayā sītā tathā śokaparāyaṇāR_5,049.021.1
gṛhya yāṃ nābhijānāsi pañcāsyām iva pannagīmR_5,049.021.2
neyaṃ jarayituṃ śakyā sāsurair amarair apiR_5,049.022.1
viṣasaṃsṛṣṭam atyarthaṃ bhuktam annam ivaujasāR_5,049.022.2
tapaḥsaṃtāpalabdhas te yo 'yaṃ dharmaparigrahaḥR_5,049.023.1
na sa nāśayituṃ nyāyya ātmaprāṇaparigrahaḥR_5,049.023.2
avadhyatāṃ tapobhir yāṃ bhavān samanupaśyatiR_5,049.024.1
ātmanaḥ sāsurair devair hetus tatrāpy ayaṃ mahānR_5,049.024.2
sugrīvo na hi devo 'yaṃ nāsuro na ca mānuṣaḥR_5,049.025.1
na rākṣaso na gandharvo na yakṣo na ca pannagaḥR_5,049.025.2
mānuṣo rāghavo rājan sugrīvaś ca harīśvaraḥR_5,049.026.1
tasmāt prāṇaparitrāṇaṃ kathaṃ rājan kariṣyasiR_5,049.026.2
na tu dharmopasaṃhāram adharmaphalasaṃhitamR_5,049.027.1
tad eva phalam anveti dharmaś cādharmanāśanaḥR_5,049.027.2
prāptaṃ dharmaphalaṃ tāvad bhavatā nātra saṃśayaḥR_5,049.028.1
phalam asyāpy adharmasya kṣipram eva prapatsyaseR_5,049.028.2
janasthānavadhaṃ buddhvā buddhvā vālivadhaṃ tathāR_5,049.029.1
rāmasugrīvasakhyaṃ ca budhyasva hitam ātmanaḥR_5,049.029.2
kāmaṃ khalv aham apy ekaḥ savājirathakuñjarāmR_5,049.030.1
laṅkāṃ nāśayituṃ śaktas tasyaiṣa tu viniścayaḥR_5,049.030.2
rāmeṇa hi pratijñātaṃ haryṛkṣagaṇasaṃnidhauR_5,049.031.1
utsādanam amitrāṇāṃ sītā yais tu pradharṣitāR_5,049.031.2
apakurvan hi rāmasya sākṣād api puraṃdaraḥR_5,049.032.1
na sukhaṃ prāpnuyād anyaḥ kiṃ punas tvadvidho janaḥR_5,049.032.2
yāṃ sītety abhijānāsi yeyaṃ tiṣṭhati te vaśeR_5,049.033.1
kālarātrīti tāṃ viddhi sarvalaṅkāvināśinīmR_5,049.033.2
tad alaṃ kālapāśena sītā vigraharūpiṇāR_5,049.034.1
svayaṃ skandhāvasaktena kṣamam ātmani cintyatāmR_5,049.034.2
sītāyās tejasā dagdhāṃ rāmakopaprapīḍitāmR_5,049.035.1
dahyamanām imāṃ paśya purīṃ sāṭṭapratolikāmR_5,049.035.2
sa sauṣṭhavopetam adīnavādinaḥ kaper niśamyāpratimo 'priyaṃ vacaḥR_5,049.036.1
daśānanaḥ kopavivṛttalocanaḥ samādiśat tasya vadhaṃ mahākapeḥR_5,049.036.2
tasya tad vacanaṃ śrutvā vānarasya mahātmanaḥR_5,050.001.1
ājñāpayad vadhaṃ tasya rāvaṇaḥ krodhamūrchitaḥR_5,050.001.2
vadhe tasya samājñapte rāvaṇena durātmanāR_5,050.002.1
niveditavato dautyaṃ nānumene vibhīṣaṇaḥR_5,050.002.2
taṃ rakṣo'dhipatiṃ kruddhaṃ tac ca kāryam upasthitamR_5,050.003.1
viditvā cintayām āsa kāryaṃ kāryavidhau sthitaḥR_5,050.003.2
niścitārthas tataḥ sāmnāpūjya śatrujidagrajamR_5,050.004.1
uvāca hitam atyarthaṃ vākyaṃ vākyaviśāradaḥR_5,050.004.2
rājan dharmaviruddhaṃ ca lokavṛtteś ca garhitamR_5,050.005.1
tava cāsadṛśaṃ vīra kaper asya pramāpaṇamR_5,050.005.2
asaṃśayaṃ śatrur ayaṃ pravṛddhaḥ kṛtaṃ hy anenāpriyam aprameyamR_5,050.006.1
na dūtavadhyāṃ pravadanti santo dūtasya dṛṣṭā bahavo hi daṇḍāḥR_5,050.006.2
vairūpyām aṅgeṣu kaśābhighāto mauṇḍyaṃ tathā lakṣmaṇasaṃnipātaḥR_5,050.007.1
etān hi dūte pravadanti daṇḍān vadhas tu dūtasya na naḥ śruto 'piR_5,050.007.2
kathaṃ ca dharmārthavinītabuddhiḥ parāvarapratyayaniścitārthaḥR_5,050.008.1
bhavadvidhaḥ kopavaśe hi tiṣṭhet kopaṃ niyacchanti hi sattvavantaḥR_5,050.008.2
na dharmavāde na ca lokavṛtte na śāstrabuddhigrahaṇeṣu vāpiR_5,050.009.1
vidyeta kaś cit tava vīratulyas tvaṃ hy uttamaḥ sarvasurāsurāṇāmR_5,050.009.2
na cāpy asya kaper ghāte kaṃ cit paśyāmy ahaṃ guṇamR_5,050.010.1
teṣv ayaṃ pātyatāṃ daṇḍo yair ayaṃ preṣitaḥ kapiḥR_5,050.010.2
sādhur vā yadi vāsādhur parair eṣa samarpitaḥR_5,050.011.1
bruvan parārthaṃ paravān na dūto vadham arhatiR_5,050.011.2
api cāsmin hate rājan nānyaṃ paśyāmi khecaramR_5,050.012.1
iha yaḥ punar āgacchet paraṃ pāraṃ mahodadhiḥR_5,050.012.2
tasmān nāsya vadhe yatnaḥ kāryaḥ parapuraṃjayaR_5,050.013.1
bhavān sendreṣu deveṣu yatnam āsthātum arhatiR_5,050.013.2
asmin vinaṣṭe na hi dūtam anyaṃ paśyāmi yas tau nararājaputrauR_5,050.014.1
yuddhāya yuddhapriyadurvinītāv udyojayed dīrghapathāvaruddhauR_5,050.014.2
parākramotsāhamanasvināṃ ca surāsurāṇām api durjayenaR_5,050.015.1
tvayā manonandana nairṛtānāṃ yuddhāyatir nāśayituṃ na yuktāR_5,050.015.2
hitāś ca śūrāś ca samāhitāś ca kuleṣu jātāś ca mahāguṇeṣuR_5,050.016.1
manasvinaḥ śastrabhṛtāṃ variṣṭhāḥ koṭyagraśaste subhṛtāś ca yodhāḥR_5,050.016.2
tad ekadeśena balasya tāvat ke cit tavādeśakṛto 'payāntuR_5,050.017.1
tau rājaputrau vinigṛhya mūḍhau pareṣu te bhāvayituṃ prabhāvamR_5,050.017.2
tasya tad vacanaṃ śrutvā daśagrīvo mahābalaḥR_5,051.001.1
deśakālahitaṃ vākyaṃ bhrātur uttamam abravītR_5,051.001.2
samyag uktaṃ hi bhavatā dūtavadhyā vigarhitāR_5,051.002.1
avaśyaṃ tu vadhād anyaḥ kriyatām asya nigrahaḥR_5,051.002.2
kapīnāṃ kila lāṅgūlam iṣṭaṃ bhavati bhūṣaṇamR_5,051.003.1
tad asya dīpyatāṃ śīghraṃ tena dagdhena gacchatuR_5,051.003.2
tataḥ paśyantv imaṃ dīnam aṅgavairūpyakarśitamR_5,051.004.1
samitrā jñātayaḥ sarve bāndhavāḥ sasuhṛjjanāḥR_5,051.004.2
ājñāpayad rākṣasendraḥ puraṃ sarvaṃ sacatvaramR_5,051.005.1
lāṅgūlena pradīptena rakṣobhiḥ pariṇīyatāmR_5,051.005.2
tasya tad vacanaṃ śrutvā rākṣasāḥ kopakarkaśāḥR_5,051.006.1
veṣṭante tasya lāṅgūlaṃ jīrṇaiḥ kārpāsikaiḥ paṭaiḥR_5,051.006.2
saṃveṣṭyamāne lāṅgūle vyavardhata mahākapiḥR_5,051.007.1
śuṣkam indhanam āsādya vaneṣv iva hutāśanaḥR_5,051.007.2
R_5,051.007R_5,051.008.1
tailena pariṣicyātha te 'gniṃ tatrāvapātayanR_5,051.008.2
lāṅgūlena pradīptena rākṣasāṃs tān apātayatR_5,051.009.1
roṣāmarṣaparītātmā bālasūryasamānanaḥR_5,051.009.2
sa bhūyaḥ saṃgataiḥ krūrai rākasair harisattamaḥR_5,051.010.1
nibaddhaḥ kṛtavān vīras tatkālasadṛśīṃ matimR_5,051.010.2
kāmaṃ khalu na me śaktā nibadhasyāpi rākṣasāḥR_5,051.011.1
chittvā pāśān samutpatya hanyām aham imān punaḥR_5,051.011.2
sarveṣām eva paryāpto rākṣasānām ahaṃ yudhiR_5,051.012.1
kiṃ tu rāmasya prītyarthaṃ viṣahiṣye 'ham īdṛśamR_5,051.012.2
rātrau na hi sudṛṣṭā me durgakarmavidhānataḥR_5,051.013.1
avaśyam eva draṣṭavyā mayā laṅkā niśākṣayeR_5,051.013.2
kāmaṃ bandhaiś ca me bhūyaḥ pucchasyoddīpanena caR_5,051.014.1
pīḍāṃ kurvantu rakṣāṃsi na me 'sti manasaḥ śramaḥR_5,051.014.2
tatas te saṃvṛtākāraṃ sattvavantaṃ mahākapimR_5,051.015.1
parigṛhya yayur hṛṣṭā rākṣasāḥ kapikuñjaramR_5,051.015.2
śaṅkhabherīninādais tair ghoṣayantaḥ svakarmabhiḥR_5,051.016.1
rākṣasāḥ krūrakarmāṇaś cārayanti sma tāṃ purīmR_5,051.016.2
hanumāṃś cārayām āsa rākṣasānāṃ mahāpurīmR_5,051.017.1
athāpaśyad vimānāni vicitrāṇi mahākapiḥR_5,051.017.2
saṃvṛtān bhūmibhāgāṃś ca suvibhaktāṃś ca catvarānR_5,051.018.1
rathyāś ca gṛhasaṃbādhāḥ kapiḥ śṛṅgāṭakāni caR_5,051.018.2
catvareṣu catuṣkeṣu rājamārge tathaiva caR_5,051.019.1
ghoṣayanti kapiṃ sarve cārīka iti rākṣasāḥR_5,051.019.2
dīpyamāne tatas tasya lāṅgūlāgre hanūmataḥR_5,051.020.1
rākṣasyas tā virūpākṣyaḥ śaṃsur devyās tad apriyamR_5,051.020.2
yas tvayā kṛtasaṃvādaḥ sīte tāmramukhaḥ kapiḥR_5,051.021.1
lāṅgūlena pradīptena sa eṣa pariṇīyateR_5,051.021.2
śrutvā tad vacanaṃ krūram ātmāpaharaṇopamamR_5,051.022.1
vaidehī śokasaṃtaptā hutāśanam upāgamatR_5,051.022.2
maṅgalābhimukhī tasya sā tadāsīn mahākapeḥR_5,051.023.1
upatasthe viśālākṣī prayatā havyavāhanamR_5,051.023.2
yady asti patiśuśrūṣā yady asti caritaṃ tapaḥR_5,051.024.1
yadi cāsty ekapatnītvaṃ śīto bhava hanūmataḥR_5,051.024.2
yadi kaś cid anukrośas tasya mayy asti dhīmataḥR_5,051.025.1
yadi vā bhāgyaśeṣaṃ me śīto bhava hanūmataḥR_5,051.025.2
yadi māṃ vṛttasaṃpannāṃ tatsamāgamalālasāmR_5,051.026.1
sa vijānāti dharmātmā śīto bhava hanūmataḥR_5,051.026.2
yadi māṃ tārayaty āryaḥ sugrīvaḥ satyasaṃgaraḥR_5,051.027.1
asmād duḥkhān mahābāhuḥ śīto bhava hanūmataḥR_5,051.027.2
tatas tīkṣṇārcir avyagraḥ pradakṣiṇaśikho 'nalaḥR_5,051.028.1
jajvāla mṛgaśāvākṣyāḥ śaṃsann iva śivaṃ kapeḥR_5,051.028.2
dahyamāne ca lāṅgūle cintayām āsa vānaraḥR_5,051.029.1
pradīpto 'gnir ayaṃ kasmān na māṃ dahati sarvataḥR_5,051.029.2
dṛśyate ca mahājvālaḥ karoti ca na me rujamR_5,051.030.1
śiśirasyeva saṃpāto lāṅgūlāgre pratiṣṭhitaḥR_5,051.030.2
atha vā tad idaṃ vyaktaṃ yad dṛṣṭaṃ plavatā mayāR_5,051.031.1
rāmaprabhāvād āścaryaṃ parvataḥ saritāṃ patauR_5,051.031.2
yadi tāvat samudrasya mainākasya ca dhīmathaR_5,051.032.1
rāmārthaṃ saṃbhramas tādṛk kim agnir na kariṣyatiR_5,051.032.2
sītāyāś cānṛśaṃsyena tejasā rāghavasya caR_5,051.033.1
pituś ca mama sakhyena na māṃ dahati pāvakaḥR_5,051.033.2
bhūyaḥ sa cintayām āsa muhūrtaṃ kapikuñjaraḥR_5,051.034.1
utpapātātha vegena nanāda ca mahākapiḥR_5,051.034.2
puradvāraṃ tataḥ śrīmāñ śailaśṛṅgam ivonnatamR_5,051.035.1
vibhaktarakṣaḥsaṃbādham āsasādānilātmajaḥR_5,051.035.2
sa bhūtvā śailasaṃkāśaḥ kṣaṇena punar ātmavānR_5,051.036.1
hrasvatāṃ paramāṃ prāpto bandhanāny avaśātayatR_5,051.036.2
vimuktaś cābhavac chrīmān punaḥ parvatasaṃnibhaḥR_5,051.037.1
vīkṣamāṇaś ca dadṛśe parighaṃ toraṇāśritamR_5,051.037.2
sa taṃ gṛhya mahābāhuḥ kālāyasapariṣkṛtamR_5,051.038.1
rakṣiṇas tān punaḥ sarvān sūdayām āsa mārutiḥR_5,051.038.2
sa tān nihatvā raṇacaṇḍavikramaḥ samīkṣamāṇaḥ punar eva laṅkāmR_5,051.039.1
pradīptalāṅgūlakṛtārcimālī prakāśatāditya ivāṃśumālīR_5,051.039.2
vīkṣamāṇas tato laṅkāṃ kapiḥ kṛtamanorathaḥR_5,052.001.1
vardhamānasamutsāhaḥ kāryaśeṣam acintayatR_5,052.001.2
kiṃ nu khalv aviśiṣṭaṃ me kartavyam iha sāmpratamR_5,052.002.1
yad eṣāṃ rakṣasāṃ bhūyaḥ saṃtāpajananaṃ bhavetR_5,052.002.2
vanaṃ tāvat pramathitaṃ prakṛṣṭā rākṣasā hatāḥR_5,052.003.1
balaikadeśaḥ kṣapitaḥ śeṣaṃ durgavināśanamR_5,052.003.2
durge vināśite karma bhavet sukhapariśramamR_5,052.004.1
alpayatnena kārye 'smin mama syāt saphalaḥ śramaḥR_5,052.004.2
yo hy ayaṃ mama lāṅgūle dīpyate havyavāhanaḥR_5,052.005.1
asya saṃtarpaṇaṃ nyāyyaṃ kartum ebhir gṛhottamaiḥR_5,052.005.2
tataḥ pradīptalāṅgūlaḥ savidyud iva toyadaḥR_5,052.006.1
bhavanāgreṣu laṅkāyā vicacāra mahākapiḥR_5,052.006.2
R_5,052.006R_5,052.007.1
mumoca hanumān agniṃ kālānalaśikhopamamR_5,052.007.2
śvasanena ca saṃyogād ativego mahābalaḥR_5,052.008.1
kālāgnir iva jajvāla prāvardhata hutāśanaḥR_5,052.008.2
R_5,052.008R_5,052.009.1
pradīptam agniṃ pavanas teṣu veśmasu cārayatR_5,052.009.2
tāni kāñcanajālāni muktāmaṇimayāni caR_5,052.010.1
bhavanāny avaśīryanta ratnavanti mahānti caR_5,052.010.2
tāni bhagnavimānāni nipetur vasudhātaleR_5,052.011.1
bhavanānīva siddhānām ambarāt puṇyasaṃkṣayeR_5,052.011.2
vajravidrumavaidūryamuktārajatasaṃhitānR_5,052.012.1
vicitrān bhavanād dhātūn syandamānān dadarśa saḥR_5,052.012.2
nāgnis tṛpyati kāṣṭhānāṃ tṛṇānāṃ ca yathā tathāR_5,052.013.1
hanūmān rākṣasendrāṇāṃ vadhe kiṃ cin na tṛpyatiR_5,052.013.2
hutāśanajvālasamāvṛtā sā hatapravīrā parivṛttayodhāR_5,052.014.1
hanūmātaḥ krodhabalābhibhūtā babhūva śāpopahateva laṅkāR_5,052.014.2
sasaṃbhramaṃ trastaviṣaṇṇarākṣasāṃ samujjvalaj jvālahutāśanāṅkitāmR_5,052.015.1
dadarśa laṅkāṃ hanumān mahāmanāḥ svayambhukopopahatām ivāvanimR_5,052.015.2
sa rākṣasāṃs tān subahūṃś ca hatvā vanaṃ ca bhaṅktvā bahupādapaṃ tatR_5,052.016.1
visṛjya rakṣo bhavaneṣu cāgniṃ jagāma rāmaṃ manasā mahātmāR_5,052.016.2
laṅkāṃ samastāṃ saṃdīpya lāṅgūlāgniṃ mahākapiḥR_5,052.017.1
nirvāpayām āsa tadā samudre harisattamaḥR_5,052.017.2
saṃdīpyamānāṃ vidhvastāṃ trastarakṣo gaṇāṃ purīmR_5,053.001.1
avekṣya hānumāṃl laṅkāṃ cintayām āsa vānaraḥR_5,053.001.2
tasyābhūt sumahāṃs trāsaḥ kutsā cātmany ajāyataR_5,053.002.1
laṅkāṃ pradahatā karma kiṃsvit kṛtam idaṃ mayāR_5,053.002.2
dhanyās te puruṣaśreṣṭha ye buddhyā kopam utthitamR_5,053.003.1
nirundhanti mahātmāno dīptam agnim ivāmbhasāR_5,053.003.2
yadi dagdhā tv iyaṃ laṅkā nūnam āryāpi jānakīR_5,053.004.1
dagdhā tena mayā bhartur hataṃ kāryam ajānatāR_5,053.004.2
yad artham ayam ārambhas tat kāryam avasāditamR_5,053.005.1
mayā hi dahatā laṅkāṃ na sītā parirakṣitāR_5,053.005.2
īṣatkāryam idaṃ kāryaṃ kṛtam āsīn na saṃśayaḥR_5,053.006.1
tasya krodhābhibhūtena mayā mūlakṣayaḥ kṛtaḥR_5,053.006.2
vinaṣṭā jānakī vyaktaṃ na hy adagdhaḥ pradṛśyateR_5,053.007.1
laṅkāyāḥ kaś cid uddeśaḥ sarvā bhasmīkṛtā purīR_5,053.007.2
yadi tad vihataṃ kāryaṃ mayā prajñāviparyayātR_5,053.008.1
ihaiva prāṇasaṃnyāso mamāpi hy atirocateR_5,053.008.2
kim agnau nipatāmy adya āhosvid vaḍavāmukheR_5,053.009.1
śarīram āho sattvānāṃ dadmi sāgaravāsināmR_5,053.009.2
kathaṃ hi jīvatā śakyo mayā draṣṭuṃ harīśvaraḥR_5,053.010.1
tau vā puruṣaśārdūlau kāryasarvasvaghātināR_5,053.010.2
mayā khalu tad evedaṃ roṣadoṣāt pradarśitamR_5,053.011.1
prathitaṃ triṣu lokeṣu kapitam anavasthitamR_5,053.011.2
dhig astu rājasaṃ bhāvam anīśam anavasthitamR_5,053.012.1
īśvareṇāpi yad rāgān mayā sītā na rakṣitāR_5,053.012.2
vinaṣṭāyāṃ tu sītāyāṃ tāv ubhau vinaśiṣyataḥR_5,053.013.1
tayor vināśe sugrīvaḥ sabandhur vinaśiṣyatiR_5,053.013.2
etad eva vacaḥ śrutvā bharato bhrātṛvatsalaḥR_5,053.014.1
dharmātmā sahaśatrughnaḥ kathaṃ śakṣyati jīvitumR_5,053.014.2
ikṣvākuvaṃśe dharmiṣṭhe gate nāśam asaṃśayamR_5,053.015.1
bhaviṣyanti prajāḥ sarvāḥ śokasaṃtāpapīḍitāḥR_5,053.015.2
tad ahaṃ bhāgyarahito luptadharmārthasaṃgrahaḥR_5,053.016.1
roṣadoṣaparītātmā vyaktaṃ lokavināśanaḥR_5,053.016.2
iti cintayatas tasya nimittāny upapedireR_5,053.017.1
pūram apy upalabdhāni sākṣāt punar acintayatR_5,053.017.2
atha vā cārusarvāṅgī rakṣitā svena tejasāR_5,053.018.1
na naśiṣyati kalyāṇī nāgnir agnau pravartateR_5,053.018.2
na hi dharmān manas tasya bhāryām amitatejasaḥR_5,053.019.1
svacāritrābhiguptāṃ tāṃ spraṣṭum arhati pāvakaḥR_5,053.019.2
nūnaṃ rāmaprabhāvena vaidehyāḥ sukṛtena caR_5,053.020.1
yan māṃ dahanakarmāyaṃ nādahad dhavyavāhanaḥR_5,053.020.2
trayāṇāṃ bharatādīnāṃ bhrātṝṇāṃ devatā ca yāR_5,053.021.1
rāmasya ca manaḥkāntā sā kathaṃ vinaśiṣyatiR_5,053.021.2
yad vā dahanakarmāyaṃ sarvatra prabhur avyayaḥR_5,053.022.1
na me dahati lāṅgūlaṃ katham āryāṃ pradhakṣyatiR_5,053.022.2
tapasā satyavākyena ananyatvāc ca bhartariR_5,053.023.1
api sā nirdahed agniṃ na tām agniḥ pradhakṣyatiR_5,053.023.2
sa tathā cintayaṃs tatra devyā dharmaparigrahamR_5,053.024.1
śuśrāva hanumān vākyaṃ cāraṇānāṃ mahātmanāmR_5,053.024.2
aho khalu kṛtaṃ karma durviṣahyaṃ hanūmatāR_5,053.025.1
agniṃ visṛjatābhīkṣṇaṃ bhīmaṃ rākṣasasadmaniR_5,053.025.2
dagdheyaṃ nagarī laṅkā sāṭṭaprākāratoraṇāR_5,053.026.1
jānakī na ca dagdheti vismayo 'dbhuta eva naḥR_5,053.026.2
sa nimittaiś ca dṛṣṭārthaiḥ kāraṇaiś ca mahāguṇaiḥR_5,053.027.1
ṛṣivākyaiś ca hanumān abhavat prītamānasaḥR_5,053.027.2
tataḥ kapiḥ prāptamanorathārthas tām akṣatāṃ rājasutāṃ viditvāR_5,053.028.1
pratyakṣatas tāṃ punar eva dṛṣṭvā pratiprayāṇāya matiṃ cakāraR_5,053.028.2
tatas tu śiṃśapāmūle jānakīṃ paryavasthitāmR_5,054.001.1
abhivādyābravīd diṣṭyā paśyāmi tvām ihākṣatāmR_5,054.001.2
tatas taṃ prasthitaṃ sītā vīkṣamāṇā punaḥ punaḥR_5,054.002.1
bhartṛsnehānvitaṃ vākyaṃ hanūmantam abhāṣataR_5,054.002.2
kāmam asya tvam evaikaḥ kāryasya parisādhaneR_5,054.003.1
paryāptaḥ paravīraghna yaśasyas te balodayaḥR_5,054.003.2
balais tu saṃkulāṃ kṛtvā laṅkāṃ parabalārdanaḥR_5,054.004.1
māṃ nayed yadi kākutsthas tasya tat sādṛśaṃ bhavetR_5,054.004.2
tad yathā tasya vikrāntam anurūpaṃ mahātmanaḥR_5,054.005.1
bhavaty āhavaśūrasya tattvam evopapādayaR_5,054.005.2
tad arthopahitaṃ vākyaṃ praśritaṃ hetusaṃhitamR_5,054.006.1
niśamya hanumāṃs tasyā vākyam uttaram abravītR_5,054.006.2
kṣipram eṣyati kākutstho haryṛkṣapravarair vṛtaḥR_5,054.007.1
yas te yudhi vijityārīñ śokaṃ vyapanayiṣyatiR_5,054.007.2
evam āśvāsya vaidehīṃ hanūmān mārutātmajaḥR_5,054.008.1
gamanāya matiṃ kṛtvā vaidehīm abhyavādayatR_5,054.008.2
tataḥ sa kapiśārdūlaḥ svāmisaṃdarśanotsukaḥR_5,054.009.1
āruroha giriśreṣṭham ariṣṭam arimardanaḥR_5,054.009.2
tuṅgapadmakajuṣṭābhir nīlābhir vanarājibhiḥR_5,054.010.1
sālatālāśvakarṇaiś ca vaṃśaiś ca bahubhir vṛtamR_5,054.010.2
latāvitānair vitataiḥ puṣpavadbhir alaṃkṛtamR_5,054.011.1
nānāmṛgagaṇākīrṇaṃ dhātuniṣyandabhūṣitamR_5,054.011.2
bahuprasravaṇopetaṃ śilāsaṃcayasaṃkaṭamR_5,054.012.1
maharṣiyakṣagandharvakiṃnaroragasevitamR_5,054.012.2
latāpādapasaṃbādhaṃ siṃhākulitakandaramR_5,054.013.1
vyāghrasaṃghasamākīrṇaṃ svādumūlaphaladrumamR_5,054.013.2
tam ārurohātibalaḥ parvataṃ plavagottamaḥR_5,054.014.1
rāmadarśanaśīghreṇa praharṣeṇābhicoditaḥR_5,054.014.2
tena pādatalākrāntā ramyeṣu girisānuṣuR_5,054.015.1
saghoṣāḥ samaśīryanta śilāś cūrṇīkṛtās tataḥR_5,054.015.2
sa tam āruhya śailendraṃ vyavardhata mahākapiḥR_5,054.016.1
dakṣiṇād uttaraṃ pāraṃ prārthayaṃl lavaṇāmbhasaḥR_5,054.016.2
adhiruhya tato vīraḥ parvataṃ pavanātmajaḥR_5,054.017.1
dadarśa sāgaraṃ bhīmaṃ mīnoraganiṣevitamR_5,054.017.2
sa māruta ivākāśaṃ mārutasyātmasaṃbhavaḥR_5,054.018.1
prapede hariśārdūlo dakṣiṇād uttarāṃ diśamR_5,054.018.2
rarāsa saha tair bhūtaiḥ prāviśad vasudhātalamR_5,054.019.1
kampamānaiś ca śikharaiḥ patadbhir api ca drumaiḥR_5,054.019.2
tasyoruvegān mathitāḥ pādapāḥ puṣpaśālinaḥR_5,054.020.1
nipetur bhūtale rugṇāḥ śakrāyudhahatā ivaR_5,054.020.2
kandarodarasaṃsthānāṃ pīḍitānāṃ mahaujasāmR_5,054.021.1
siṃhānāṃ ninado bhīmo nabho bhindan sa śuśruveR_5,054.021.2
srastavyāviddhavasanā vyākulīkṛtabhūṣaṇāR_5,054.022.1
vidyādharyaḥ samutpetuḥ sahasā dharaṇīdharātR_5,054.022.2
atipramāṇā balino dīptajihvā mahāviṣāḥR_5,054.023.1
nipīḍitaśirogrīvā vyaveṣṭanta mahāhayaḥR_5,054.023.2
kiṃnaroragagandharvayakṣavidyādharās tathāR_5,054.024.1
pīḍitaṃ taṃ nagavaraṃ tyaktvā gaganam āsthitāḥR_5,054.024.2
sa ca bhūmidharaḥ śrīmān balinā tena pīḍitaḥR_5,054.025.1
savṛkṣaśikharodagrāḥ praviveśa rasātalamR_5,054.025.2
daśayojanavistāras triṃśadyojanam ucchritaḥR_5,054.026.1
dharaṇyāṃ samatāṃ yātaḥ sa babhūva dharādharaḥR_5,054.026.2
sacandrakumudaṃ ramyaṃ sārkakāraṇḍavaṃ śubhamR_5,055.001.1
tiṣyaśravaṇakadambam abhraśaivalaśādvalamR_5,055.001.2
punarvasu mahāmīnaṃ lohitāṅgamahāgrahamR_5,055.002.1
airāvatamahādvīpaṃ svātīhaṃsaviloḍitamR_5,055.002.2
vātasaṃghātajātormiṃ candrāṃśuśiśirāmbumatR_5,055.003.1
bhujaṃgayakṣagandharvaprabuddhakamalotpalamR_5,055.003.2
grasamāna ivākāśaṃ tārādhipam ivālikhanR_5,055.004.1
harann iva sanakṣatraṃ gaganaṃ sārkamaṇḍalamR_5,055.004.2
mārutasyālayaṃ śrīmān kapir vyomacaro mahānR_5,055.005.1
hanūmān meghajālāni vikarṣann iva gacchatiR_5,055.005.2
pāṇḍurāruṇavarṇāni nīlamāñjiṣṭhakāni caR_5,055.006.1
haritāruṇavarṇāni mahābhrāṇi cakāśireR_5,055.006.2
praviśann abhrajālāni niṣkramaṃś ca punaḥ punaḥR_5,055.007.1
pracchannaś ca prakāśaś ca candramā iva lakṣyateR_5,055.007.2
nadan nādena mahatā meghasvanamahāsvanaḥR_5,055.008.1
ājagāma mahātejāḥ punar madhyena sāgaramR_5,055.008.2
parvatendraṃ sunābhaṃ ca samupaspṛśya vīryavānR_5,055.009.1
jyāmukta iva nārāco mahāvego 'bhyupāgataḥR_5,055.009.2
sa kiṃ cid anusaṃprāptaḥ samālokya mahāgirimR_5,055.010.1
mahendrameghasaṃkāśaṃ nanāda haripuṃgavaḥR_5,055.010.2
niśamya nadato nādaṃ vānarās te samantataḥR_5,055.011.1
babhūvur utsukāḥ sarve suhṛddarśanakāṅkṣiṇaḥR_5,055.011.2
jāmbavān sa hariśreṣṭhaḥ prītisaṃhṛṣṭamānasaḥR_5,055.012.1
upāmantrya harīn sarvān idaṃ vacanam abravītR_5,055.012.2
sarvathā kṛtakāryo 'sau hanūmān nātra saṃśayaḥR_5,055.013.1
na hy asyākṛtakāryasya nāda evaṃvidho bhavetR_5,055.013.2
tasyā bāhūruvegaṃ ca ninādaṃ ca mahātmanaḥR_5,055.014.1
niśamya harayo hṛṣṭāḥ samutpetus tatas tataḥR_5,055.014.2
te nagāgrān nagāgrāṇi śikharāc chikharāṇi caR_5,055.015.1
prahṛṣṭāḥ samapadyanta hanūmantaṃ didṛkṣavaḥR_5,055.015.2
te prītāḥ pādapāgreṣu gṛhya śākhāḥ supuṣpitāḥR_5,055.016.1
vāsāṃsīva prakāśāni samāvidhyanta vānarāḥR_5,055.016.2
tam abhraghanasaṃkāśam āpatantaṃ mahākapimR_5,055.017.1
dṛṣṭvā te vānarāḥ sarve tasthuḥ prāñjalayas tadāR_5,055.017.2
tatas tu vegavāṃs tasya girer girinibhaḥ kapiḥR_5,055.018.1
nipapāta mahendrasya śikhare pādapākuleR_5,055.018.2
tatas te prītamanasaḥ sarve vānarapuṃgavāḥR_5,055.019.1
hanūmantaṃ mahātmānaṃ parivāryopatasthireR_5,055.019.2
parivārya ca te sarve parāṃ prītim upāgatāḥR_5,055.020.1
prahṛṣṭavadanāḥ sarve tam arogam upāgatamR_5,055.020.2
upāyanāni cādāya mūlāni ca phalāni caR_5,055.021.1
pratyarcayan hariśreṣṭhaṃ harayo mārutātmajamR_5,055.021.2
vinedur muditāḥ ke cic cakruḥ kila kilāṃ tathāR_5,055.022.1
hṛṣṭāḥ pādapaśākhāś ca āninyur vānararṣabhāḥR_5,055.022.2
hanūmāṃs tu gurūn vṛddhāñ jāmbavat pramukhāṃs tadāR_5,055.023.1
kumāram aṅgadaṃ caiva so 'vandata mahākapiḥR_5,055.023.2
sa tābhyāṃ pūjitaḥ pūjyaḥ kapibhiś ca prasāditaḥR_5,055.024.1
dṛṣṭā devīti vikrāntaḥ saṃkṣepeṇa nyavedayatR_5,055.024.2
niṣasāda ca hastena gṛhītvā vālinaḥ sutamR_5,055.025.1
ramaṇīye vanoddeśe mahendrasya gires tadāR_5,055.025.2
hanūmān abravīd dhṛṣṭas tadā tān vānararṣabhānR_5,055.026.1
aśokavanikāsaṃsthā dṛṣṭā sā janakātmajāR_5,055.026.2
ekaveṇīdharā bālā rāmadarśanalālasāR_5,055.027.1
upavāsapariśrāntā malinā jaṭilā kṛśāR_5,055.027.2
tato dṛṣṭeti vacanaṃ mahārtham amṛtopamamR_5,055.028.1
niśamya māruteḥ sarve muditā vānarā bhavanR_5,055.028.2
kṣveḍanty anye nadanty anye garjanty anye mahābalāḥR_5,055.029.1
cakruḥ kila kilām anye pratigarjanti cāpareR_5,055.029.2
ke cid ucchritalāṅgūlāḥ prahṛṣṭāḥ kapikuñjarāḥR_5,055.030.1
añcitāyatadīrghāṇi lāṅgūlāni pravivyadhuḥR_5,055.030.2
apare tu hanūmantaṃ vānarā vāraṇopamamR_5,055.031.1
āplutya giriśṛṅgebhyaḥ saṃspṛśanti sma harṣitāḥR_5,055.031.2
uktavākyaṃ hanūmantam aṅgadas tu tadābravītR_5,055.032.1
sarveṣāṃ harivīrāṇāṃ madhye vācam anuttamāmR_5,055.032.2
sattve vīrye na te kaś cit samo vānaravidyateR_5,055.033.1
yad avaplutya vistīrṇaṃ sāgaraṃ punar āgataḥR_5,055.033.2
diṣṭyā dṛṣṭā tvayā devī rāmapatnī yaśasvinīR_5,055.034.1
diṣṭyā tyakṣyati kākutsthaḥ śokaṃ sītā viyogajamR_5,055.034.2
tato 'ṅgadaṃ hanūmantaṃ jāmbavantaṃ ca vānarāḥR_5,055.035.1
parivārya pramuditā bhejire vipulāḥ śilāḥR_5,055.035.2
darśanaṃ cāpi laṅkāyāḥ sītāyā rāvaṇasya caR_5,055.036.1
tasthuḥ prāñjalayaḥ sarve hanūmad vadanonmukhāḥR_5,055.036.2
tasthau tatrāṅgadaḥ śrīmān vānarair bahubhir vṛtaḥR_5,055.037.1
upāsyamāno vibudhair divi devapatir yathāR_5,055.037.2
hanūmatā kīrtimatā yaśasvinā tathāṅgadenāṅgadabaddhabāhunāR_5,055.038.1
mudā tadādhyāsitam unnataṃ mahan mahīdharāgraṃ jvalitaṃ śriyābhavatR_5,055.038.2
tatas tasya gireḥ śṛṅge mahendrasya mahābalāḥR_5,056.001.1
hanumatpramukhāḥ prītiṃ harayo jagmur uttamāmR_5,056.001.2
taṃ tataḥ pratisaṃhṛṣṭaḥ prītimantaṃ mahākapimR_5,056.002.1
jāmbavān kāryavṛttāntam apṛcchad anilātmajamR_5,056.002.2
kathaṃ dṛṣṭā tvayā devī kathaṃ vā tatra vartateR_5,056.003.1
tasyāṃ vā sa kathaṃ vṛttaḥ krūrakarmā daśānanaḥR_5,056.003.2
tattvataḥ sarvam etan naḥ prabrūhi tvaṃ mahākapeR_5,056.004.1
śrutārthāś cintayiṣyāmo bhūyaḥ kāryaviniścayamR_5,056.004.2
yaś cārthas tatra vaktavyo gatair asmābhir ātmavānR_5,056.005.1
rakṣitavyaṃ ca yat tatra tad bhavān vyākarotu naḥR_5,056.005.2
sa niyuktas tatas tena saṃprahṛṣṭatanūruhaḥR_5,056.006.1
namasyañ śirasā devyai sītāyai pratyabhāṣataR_5,056.006.2
pratyakṣam eva bhavatāṃ mahendrāgrāt kham āplutaḥR_5,056.007.1
udadher dakṣiṇaṃ pāraṃ kāṅkṣamāṇaḥ samāhitaḥR_5,056.007.2
gacchataś ca hi me ghoraṃ vighnarūpam ivābhavatR_5,056.008.1
kāñcanaṃ śikharaṃ divyaṃ paśyāmi sumanoharamR_5,056.008.2
R_5,056.008R_5,056.009.1
sthitaṃ panthānam āvṛtya mene vighnaṃ ca taṃ nagamR_5,056.009.2
upasaṃgamya taṃ divyaṃ kāñcanaṃ nagasattamamR_5,056.010.1
kṛtā me manasā buddhir bhettavyo 'yaṃ mayeti caR_5,056.010.2
prahataṃ ca mayā tasya lāṅgūlena mahāgireḥR_5,056.011.1
śikharaṃ sūryasaṃkāśaṃ vyaśīryata sahasradhāR_5,056.011.2
vyavasāyaṃ ca me buddhvā sa hovāca mahāgiriḥR_5,056.012.1
putreti madhurāṃ bāṇīṃ manaḥprahlādayann ivaR_5,056.012.2
pitṛvyaṃ cāpi māṃ viddhi sakhāyaṃ mātariśvanaḥR_5,056.013.1
mainākam iti vikhyātaṃ nivasantaṃ mahodadhauR_5,056.013.2
pakṣvavantaḥ purā putra babhūvuḥ parvatottamāḥR_5,056.014.1
chandataḥ pṛthivīṃ cerur bādhamānāḥ samantataḥR_5,056.014.2
śrutvā nagānāṃ caritaṃ mahendraḥ pākaśāsanaḥR_5,056.015.1
ciccheda bhagavān pakṣān vajreṇaiṣāṃ sahasraśaḥR_5,056.015.2
ahaṃ tu mokṣitas tasmāt tava pitrā mahātmanāR_5,056.016.1
mārutena tadā vatsa prakṣipto 'smi mahārṇaveR_5,056.016.2
rāmasya ca mayā sāhye vartitavyam ariṃdamaR_5,056.017.1
rāmo dharmabhṛtāṃ śreṣṭho mahendrasamavikramaḥR_5,056.017.2
etac chrutvā mayā tasya mainākasya mahātmanaḥR_5,056.018.1
kāryam āvedya tu girer uddhataṃ ca mano mamaR_5,056.018.2
tena cāham anujñāto mainākena mahātmanāR_5,056.019.1
uttamaṃ javam āsthāya śeṣam adhvānam āsthitaḥR_5,056.019.2
tato 'haṃ suciraṃ kālaṃ vegenābhyagamaṃ pathiR_5,056.020.1
tataḥ paśyāmy ahaṃ devīṃ surasāṃ nāgamātaramR_5,056.020.2
mama bhakṣyaḥ pradiṣṭas tvam amārair harisattamamR_5,056.021.1
tatas tvāṃ bhakṣayiṣyāmi vihitas tvaṃ cirasya meR_5,056.021.2
evam uktaḥ surasayā prāñjaliḥ praṇataḥ sthitaḥR_5,056.022.1
vivarṇavadano bhūtvā vākyaṃ cedam udīrayamR_5,056.022.2
rāmo dāśarathiḥ śrīmān praviṣṭo daṇḍakāvanamR_5,056.023.1
lakṣmaṇena saha bhrātrā sītayā ca paraṃtapaḥR_5,056.023.2
tasya sītā hṛtā bhāryā rāvaṇena durātmanāR_5,056.024.1
tasyāḥ sakāśaṃ dūto 'haṃ gamiṣye rāmaśāsanātR_5,056.024.2
R_5,056.024R_5,056.025.1
kartum arhasi rāmasya sāhyaṃ viṣayavāsiniR_5,056.025.2
atha vā maithilīṃ dṛṣṭvā rāmaṃ cākliṣṭakāriṇamR_5,056.026.1
āgamiṣyāmi te vaktraṃ satyaṃ pratiśṛṇoti meR_5,056.026.2
evam uktā mayā sā tu surasā kāmarūpiṇīR_5,056.027.1
abravīn nātivarteta kaś cid eṣa varo mamaR_5,056.027.2
evam uktaḥ surasayā daśayojanam āyataḥR_5,056.028.1
tato 'rdhaguṇavistāro babhūvāhaṃ kṣaṇena tuR_5,056.028.2
matpramāṇānurūpaṃ ca vyāditaṃ tanmukhaṃ tayāR_5,056.029.1
tad dṛṣṭvā vyāditaṃ tv āsyaṃ hrasvaṃ hy akaravaṃ vapuḥR_5,056.029.2
tasmin muhūrte ca punar babhūvāṅguṣṭhasaṃmitaḥR_5,056.030.1
abhipatyāśu tad vaktraṃ nirgato 'haṃ tataḥ kṣaṇātR_5,056.030.2
abravīt surasā devī svena rūpeṇa māṃ punaḥR_5,056.031.1
arthasiddhyai hariśreṣṭha gaccha saumya yathāsukhamR_5,056.031.2
samānaya ca vaidehīṃ rāghaveṇa mahātmanāR_5,056.032.1
sukhī bhava mahābāho prītāsmi tava vānaraR_5,056.032.2
tato 'haṃ sādhu sādhvīti sarvabhūtaiḥ praśaṃsitaḥR_5,056.033.1
tato 'ntarikṣaṃ vipulaṃ pluto 'haṃ garuḍo yathāR_5,056.033.2
so 'haṃ vigatavegas tu diśo daśa vilokayanR_5,056.034.1
na kiṃ cit tatra paśyāmi yena me 'pahṛtā gatiḥR_5,056.034.2
tato me buddhir utpannā kiṃ nāma gamane mamaR_5,056.035.1
īdṛśo vighna utpanno rūpaṃ yatra na dṛśyateR_5,056.035.2
adho bhāgena me dṛṣṭiḥ śocatā pātitā mayāR_5,056.036.1
tato 'drākṣam ahaṃ bhīmāṃ rākṣasīṃ salile śayāmR_5,056.036.2
prahasya ca mahānādam ukto 'haṃ bhīmayā tayāR_5,056.037.1
avasthitam asaṃbhrāntam idaṃ vākyam aśobhanamR_5,056.037.2
kvāsi gantā mahākāya kṣudhitāyā mamepsitaḥR_5,056.038.1
bhakṣaḥ prīṇaya me dehaṃ ciram āhāravarjitamR_5,056.038.2
bāḍham ity eva tāṃ vāṇīṃ pratyagṛhṇām ahaṃ tataḥR_5,056.039.1
āsya pramāṇād adhikaṃ tasyāḥ kāyam apūrayamR_5,056.039.2
tasyāś cāsyaṃ mahad bhīmaṃ vardhate mama bhakṣaṇeR_5,056.040.1
na ca māṃ sā tu bubudhe mama vā vikṛtaṃ kṛtamR_5,056.040.2
tato 'haṃ vipulaṃ rūpaṃ saṃkṣipya nimiṣāntarātR_5,056.041.1
tasyā hṛdayam ādāya prapatāmi nabhastalamR_5,056.041.2
sā visṛṣṭabhujā bhīmā papāta lavaṇāmbhasiR_5,056.042.1
mayā parvatasaṃkāśā nikṛttahṛdayā satīR_5,056.042.2
śṛṇomi khagatānāṃ ca siddhānāṃ cāraṇaiḥ sahaR_5,056.043.1
rākṣasī siṃhikā bhīmā kṣipraṃ hanumatā hṛtāR_5,056.043.2
gatvā ca mahad adhvānaṃ paśyāmi nagamaṇḍitamR_5,056.044.1
dakṣiṇaṃ tīram udadher laṅkā yatra ca sā purīR_5,056.044.2
astaṃ dinakare yāte rakṣasāṃ nilayaṃ purīmR_5,056.045.1
praviṣṭo 'ham avijñāto rakṣobhir bhīmavikramaiḥR_5,056.045.2
tatrāhaṃ sarvarātraṃ tu vicinvañ janakātmajāmR_5,056.046.1
rāvaṇāntaḥpuragato na cāpaśyaṃ sumadhyamāmR_5,056.046.2
tataḥ sītām apaśyaṃs tu rāvaṇasya niveśaneR_5,056.047.1
śokasāgaram āsādya na pāram upalakṣayeR_5,056.047.2
śocatā ca mayā dṛṣṭaṃ prākāreṇa samāvṛtamR_5,056.048.1
kāñcanena vikṛṣṭena gṛhopavanam uttamamR_5,056.048.2
R_5,056.048R_5,056.049.1
sa prākāram avaplutya paśyāmi bahupādapamR_5,056.049.2
aśokavanikāmadhye śiṃśapāpādapo mahānR_5,056.050.1
tam āruhya ca paśyāmi kāñcanaṃ kadalī vanamR_5,056.050.2
adūrāc chiṃśapāvṛkṣāt paśyāmi vanavarṇinīmR_5,056.051.1
śyāmāṃ kamalapatrākṣīm upavāsakṛśānanāmR_5,056.051.2
rākṣasībhir virūpābhiḥ krūrābhir abhisaṃvṛtāmR_5,056.052.1
māṃsaśoṇitabhakṣyābhir vyāghrībhir hariṇīṃ yathāR_5,056.052.2
tāṃ dṛṣṭvā tādṛśīṃ nārīṃ rāmapatnīm aninditāmR_5,056.053.1
tatraiva śiṃśapāvṛkṣe paśyann aham avasthitaḥR_5,056.053.2
tato halahalāśabdaṃ kāñcīnūpuramiśritamR_5,056.054.1
śṛṇomy adhikagambhīraṃ rāvaṇasya niveśaneR_5,056.054.2
tato 'haṃ paramodvignaḥ svarūpaṃ pratyasaṃharamR_5,056.055.1
ahaṃ ca śiṃśapāvṛkṣe pakṣīva gahane sthitaḥR_5,056.055.2
tato rāvaṇadārāś ca rāvaṇaś ca mahābalaḥR_5,056.056.1
taṃ deśaṃ samanuprāptā yatra sītābhavat sthitāR_5,056.056.2
taṃ dṛṣṭvātha varārohā sītā rakṣogaṇeśvaramR_5,056.057.1
saṃkucyorū stanau pīnau bāhubhyāṃ parirabhya caR_5,056.057.2
tām uvāca daśagrīvaḥ sītāṃ paramaduḥkhitāmR_5,056.058.1
avākśirāḥ prapatito bahu manyasva mām itiR_5,056.058.2
yadi cet tvaṃ tu māṃ darpān nābhinandasi garviteR_5,056.059.1
dvimāsānantaraṃ sīte pāsyāmi rudhiraṃ tavaR_5,056.059.2
etac chrutvā vacas tasya rāvaṇasya durātmanaḥR_5,056.060.1
uvāca paramakruddhā sītā vacanam uttamamR_5,056.060.2
ikṣvākukulanāthasya snuṣāṃ daśarathasya caR_5,056.061.1
avācyaṃ vadato jihvā kathaṃ na patitā tavaR_5,056.061.2
kiṃsvid vīryaṃ tavānārya yo māṃ bhartur asaṃnidhauR_5,056.062.1
apahṛtyāgataḥ pāpa tenādṛṣṭo mahātmanāR_5,056.062.2
na tvaṃ rāmasya sadṛśo dāsye 'py asyā na yujyaseR_5,056.063.1
yajñīyaḥ satyavāk caiva raṇaślāghī ca rāghavaḥR_5,056.063.2
jānakyā paruṣaṃ vākyam evam ukto daśānanaḥR_5,056.064.1
jajvāla sahasā kopāc citāstha iva pāvakaḥR_5,056.064.2
vivṛtya nayane krūre muṣṭim udyamya dakṣiṇamR_5,056.065.1
maithilīṃ hantum ārabdhaḥ strībhir hāhākṛtaṃ tadāR_5,056.065.2
strīṇāṃ madhyāt samutpatya tasya bhāryā durātmanaḥR_5,056.066.1
varā mandodarī nāma tayā sa pratiṣedhitaḥR_5,056.066.2
sītayā tava kiṃ kāryaṃ mahendrasamavikramaR_5,056.067.1
mayā saha ramasvādya madviśiṣṭā na jānakīR_5,056.067.2
devagandharvakanyābhir yakṣakanyābhir eva caR_5,056.068.1
sārdhaṃ prabho ramasveha sītayā kiṃ kariṣyasiR_5,056.068.2
tatas tābhiḥ sametābhir nārībhiḥ sa mahābalaḥR_5,056.069.1
utthāpya sahasā nīto bhavanaṃ svaṃ niśācaraḥR_5,056.069.2
yāte tasmin daśagrīve rākṣasyo vikṛtānanāḥR_5,056.070.1
sītāṃ nirbhartsayām āsur vākyaiḥ krūraiḥ sudāruṇaiḥR_5,056.070.2
tṛṇavad bhāṣitaṃ tāsāṃ gaṇayām āsa jānakīR_5,056.071.1
tarjitaṃ ca tadā tāsāṃ sītāṃ prāpya nirarthakamR_5,056.071.2
vṛthāgarjitaniśceṣṭā rākṣasyaḥ piśitāśanāḥR_5,056.072.1
rāvaṇāya śaśaṃsus tāḥ sītāvyavasitaṃ mahatR_5,056.072.2
tatas tāḥ sahitāḥ sarvā vihatāśā nirudyamāḥR_5,056.073.1
parikṣipya samantāt tāṃ nidrāvaśam upāgatāḥR_5,056.073.2
tāsu caiva prasuptāsu sītā bhartṛhite ratāR_5,056.074.1
vilapya karuṇaṃ dīnā praśuśoca suduḥkhitāR_5,056.074.2
tāṃ cāhaṃ tādṛśīṃ dṛṣṭvā sītāyā dāruṇāṃ daśāmR_5,056.075.1
cintayām āsa viśrānto na ca me nirvṛtaṃ manaḥR_5,056.075.2
saṃbhāṣaṇārthe ca mayā jānakyāś cintito vidhiḥR_5,056.076.1
ikṣvākukulavaṃśas tu tato mama puraskṛtaḥR_5,056.076.2
śrutvā tu gaditāṃ vācaṃ rājarṣigaṇapūjitāmR_5,056.077.1
pratyabhāṣata māṃ devī bāṣpaiḥ pihitalocanāR_5,056.077.2
kas tvaṃ kena kathaṃ ceha prāpto vānarapuṃgavaR_5,056.078.1
kā ca rāmeṇa te prītis tan me śaṃsitum arhasiR_5,056.078.2
devi rāmasya bhartus te sahāyo bhīmavikramaḥR_5,056.079.1
sugrīvo nāma vikrānto vānarendo mahābalaḥR_5,056.079.2
tasya māṃ viddhi bhṛtyaṃ tvaṃ hanūmantam ihāgatamR_5,056.080.1
bhartrāhaṃ prahitas tubhyaṃ rāmeṇākliṣṭakarmaṇāR_5,056.080.2
idaṃ ca puruṣavyāghraḥ śrīmān dāśarathiḥ svayamR_5,056.081.1
aṅgulīyam abhijñānam adāt tubhyaṃ yaśasviniR_5,056.081.2
tad icchāmi tvayājñaptaṃ devi kiṃ karavāṇy ahamR_5,056.082.1
rāmalakṣmaṇayoḥ pārśvaṃ nayāmi tvāṃ kim uttaramR_5,056.082.2
etac chrutvā viditvā ca sītā janakanandinīR_5,056.083.1
āha rāvaṇam utsādya rāghavo māṃ nayatv itiR_5,056.083.2
praṇamya śirasā devīm aham āryām aninditāmR_5,056.084.1
rāghavasya manohlādam abhijñānam ayāciṣamR_5,056.084.2
evam uktā varārohā maṇipravaram uttamamR_5,056.085.1
prāyacchat paramodvignā vācā māṃ saṃdideśa haR_5,056.085.2
tatas tasyai praṇamyāhaṃ rājaputryai samāhitaḥR_5,056.086.1
pradakṣiṇaṃ parikrāmam ihābhyudgatamānasaḥR_5,056.086.2
uttaraṃ punar evāha niścitya manasā tadāR_5,056.087.1
hanūman mama vṛttāntaṃ vaktum arhasi rāghaveR_5,056.087.2
yathā śrutvaiva nacirāt tāv ubhau rāmalakṣmaṇauR_5,056.088.1
sugrīvasahitau vīrāv upeyātāṃ tathā kuruR_5,056.088.2
yady anyathā bhaved etad dvau māsau jīvitaṃ mamaR_5,056.089.1
na māṃ drakṣyati kākutstho mriye sāham anāthavatR_5,056.089.2
tac chrutvā karuṇaṃ vākyaṃ krodho mām abhyavartataR_5,056.090.1
uttaraṃ ca mayā dṛṣṭaṃ kāryaśeṣam anantaramR_5,056.090.2
tato 'vardhata me kāyas tadā parvatasaṃnibhaḥR_5,056.091.1
yuddhakāṅkṣī vanaṃ tac ca vināśayitum ārabheR_5,056.091.2
tad bhagnaṃ vanaṣaṇḍaṃ tu bhrāntatrastamṛgadvijamR_5,056.092.1
pratibuddhā nirīkṣante rākṣasyo vikṛtānanāḥR_5,056.092.2
māṃ ca dṛṣṭvā vane tasmin samāgamya tatas tataḥR_5,056.093.1
tāḥ samabhyāgatāḥ kṣipraṃ rāvaṇāyācacakṣireR_5,056.093.2
rājan vanam idaṃ durgaṃ tava bhagnaṃ durātmanāR_5,056.094.1
vānareṇa hy avijñāya tava vīryaṃ mahābalaR_5,056.094.2
durbuddhes tasya rājendra tava vipriyakāriṇaḥR_5,056.095.1
vadham ājñāpaya kṣipraṃ yathāsau vilayaṃ vrajetR_5,056.095.2
tac chrutvā rākṣasendreṇa visṛṣṭā bhṛśadurjayāḥR_5,056.096.1
rākṣasāḥ kiṃkarā nāma rāvaṇasya mano'nugāḥR_5,056.096.2
teṣām aśītisāhasraṃ śūlamudgarapāṇināmR_5,056.097.1
mayā tasmin vanoddeśe parigheṇa niṣūditamR_5,056.097.2
teṣāṃ tu hataśeṣā ye te gatā laghuvikramāḥR_5,056.098.1
nihataṃ ca mayā sainyaṃ rāvaṇāyācacakṣireR_5,056.098.2
R_5,056.098R_5,056.099.1
tato me buddhir utpannā caityaprāsādam ākramamR_5,056.099.2
tatrasthān rākṣasān hatvā śataṃ stambhena vai punaḥR_5,056.100.1
lalāma bhūto laṅkāyā mayā vidhvaṃsito ruṣāR_5,056.100.2
R_5,056.100R_5,056.101.1
tataḥ prahastasya sutaṃ jambumālinam ādiśatR_5,056.101.2
tam ahaṃ balasaṃpannaṃ rākṣasaṃ raṇakovidamR_5,056.102.1
parigheṇātighoreṇa sūdayāmi sahānugamR_5,056.102.2
padātibalasaṃpannān preṣayām āsa rāvaṇaḥR_5,056.103.1
parigheṇaiva tān sarvān nayāmi yamasādanamR_5,056.103.2
pañcasenāgragāñ śūrān preṣayām āsa rāvaṇaḥR_5,056.104.1
tān ahaṃ saha sainyān vai sarvān evābhyasūdayamR_5,056.104.2
tataḥ punar daśagrīvaḥ putram akṣaṃ mahābalamR_5,056.105.1
bahubhī rākasaiḥ sārdhaṃ preṣayām āsa saṃyugeR_5,056.105.2
sahasā khaṃ samutkrāntaṃ pādayoś ca gṛhītavānR_5,056.106.1
carmāsinaṃ śataguṇaṃ bhrāmayitvā vyapeṣayamR_5,056.106.2
tata indrajitaṃ nāma dvitīyaṃ rāvaṇaḥ sutamR_5,056.107.1
vyādideśa susaṃkruddho balinaṃ yuddhadurmadamR_5,056.107.2
tasyāpy ahaṃ balaṃ sarvaṃ taṃ ca rākṣasapuṃgavamR_5,056.108.1
naṣṭaujasaṃ raṇe kṛtvā paraṃ harṣam upāgamamR_5,056.108.2
mahatā hi mahābāhuḥ pratyayena mahābalaḥR_5,056.109.1
preṣito rāvaṇenaiṣa saha vīrair madotkaṭaiḥR_5,056.109.2
brāhmeṇāstreṇa sa tu māṃ prabadhnāc cātivegataḥR_5,056.110.1
rajjūbhir abhibadhnanti tato māṃ tatra rākṣasāḥR_5,056.110.2
rāvaṇasya samīpaṃ ca gṛhītvā mām upānayanR_5,056.111.1
dṛṣṭvā saṃbhāṣitaś cāhaṃ rāvaṇena durātmanāR_5,056.111.2
pṛṣṭaś ca laṅkāgamanaṃ rākṣasānāṃ ca tad vadhamR_5,056.112.1
tat sarvaṃ ca mayā tatra sītārtham iti jalpitamR_5,056.112.2
asyāhaṃ darśanākāṅkṣī prāptas tvadbhavanaṃ vibhoR_5,056.113.1
mārutasyaurasaḥ putro vānaro hanumān ahamR_5,056.113.2
rāmadūtaṃ ca māṃ viddhi sugrīvasacivaṃ kapimR_5,056.114.1
so 'haṃ dautyena rāmasya tvatsamīpam ihāgataḥR_5,056.114.2
rākṣaseśa harīśas tvāṃ vākyam āha samāhitamR_5,056.115.1
dharmārthakāmasahitaṃ hitaṃ pathyam ivāśanamR_5,056.115.2
vasato ṛṣyamūke me parvate vipuladrumeR_5,056.116.1
rāghavo raṇavikrānto mitratvaṃ samupāgataḥR_5,056.116.2
tena me kathitaṃ rājan bhāryā me rakṣasā hṛtāR_5,056.117.1
tatra sāhāyyahetor me samayaṃ kartum arhasiR_5,056.117.2
vālinā hṛtarājyena sugrīveṇa saha prabhuḥR_5,056.118.1
cakre 'gnisākṣikaṃ sakyaṃ rāghavaḥ sahalakṣmaṇaḥR_5,056.118.2
tena vālinam utsādya śareṇaikena saṃyugeR_5,056.119.1
vānarāṇāṃ mahārājaḥ kṛtaḥ saṃplavatāṃ prabhuḥR_5,056.119.2
tasya sāhāyyam asmābhiḥ kāryaṃ sarvātmanā tv ihaR_5,056.120.1
tena prasthāpitas tubhyaṃ samīpam iha dharmataḥR_5,056.120.2
kṣipram ānīyatāṃ sītā dīyatāṃ rāghavasya caR_5,056.121.1
yāvan na harayo vīrā vidhamanti balaṃ tavaR_5,056.121.2
vānarāṇāṃ prabhavo hi na kena viditaḥ purāR_5,056.122.1
devatānāṃ sakāśaṃ ca ye gacchanti nimantritāḥR_5,056.122.2
iti vānararājas tvām āhety abhihito mayāR_5,056.123.1
mām aikṣata tato ruṣṭaś cakṣuṣā pradahann ivaR_5,056.123.2
R_5,056.123R_5,056.124.1
tena vadhyo 'ham ājñapto rakṣasā raudrakarmaṇāR_5,056.124.2
tato vibhīṣaṇo nāma tasya bhrātā mahāmatiḥR_5,056.125.1
tena rākṣasarājo 'sau yācito mama kāraṇātR_5,056.125.2
dūtavadhyā na dṛṣṭā hi rājaśāstreṣu rākṣasaR_5,056.126.1
dūtena veditavyaṃ ca yathārthaṃ hitavādināR_5,056.126.2
sumahaty aparādhe 'pi dūtasyātulavikramaḥR_5,056.127.1
virūpakaraṇaṃ dṛṣṭaṃ na vadho 'stīha śāstrataḥR_5,056.127.2
vibhīṣaṇenaivam ukto rāvaṇaḥ saṃdideśa tānR_5,056.128.1
rākṣasān etad evādya lāṅgūlaṃ dahyatām itiR_5,056.128.2
tatas tasya vacaḥ śrutvā mama pucchaṃ samantataḥR_5,056.129.1
veṣṭitaṃ śaṇavalkaiś ca paṭaiḥ kārpāsakais tathāR_5,056.129.2
rākṣasāḥ siddhasaṃnāhās tatas te caṇḍavikramāḥR_5,056.130.1
tad ādīpyanta me pucchaṃ hanantaḥ kāṣṭhamuṣṭibhiḥR_5,056.130.2
baddhasya bahubhiḥ pāśair yantritasya ca rākṣasaiḥR_5,056.131.1
na me pīḍā bhavet kā cid didṛkṣor nagarīṃ divāR_5,056.131.2
tatas te rākṣasāḥ śūrā baddhaṃ mām agnisaṃvṛtamR_5,056.132.1
aghoṣayan rājamārge nagaradvāram āgatāḥR_5,056.132.2
tato 'haṃ sumahad rūpaṃ saṃkṣipya punar ātmanaḥR_5,056.133.1
vimocayitvā taṃ bandhaṃ prakṛtiṣṭhaḥ sthitaḥ punaḥR_5,056.133.2
āyasaṃ parighaṃ gṛhya tāni rakṣāṃsy asūdayamR_5,056.134.1
tatas tan nagaradvāraṃ vegenāplutavān ahamR_5,056.134.2
pucchena ca pradīptena tāṃ purīṃ sāṭṭagopurāmR_5,056.135.1
dahāmy aham asaṃbhrānto yugāntāgnir iva prajāḥR_5,056.135.2
dagdhvā laṅkāṃ punaś caiva śaṅkā mām abhyavartataR_5,056.136.1
dahatā ca mayā laṅkāṃ dagdhā sītā na saṃśayaḥR_5,056.136.2
athāhaṃ vācam aśrauṣaṃ cāraṇānāṃ śubhākṣarāmR_5,056.137.1
jānakī na ca dagdheti vismayodantabhāṣiṇāmR_5,056.137.2
tato me buddhir utpannā śrutvā tām adbhutāṃ giramR_5,056.138.1
punar dṛṣṭā ca vaidehī visṛṣṭaś ca tayā punaḥR_5,056.138.2
rāghavasya prabhāvena bhavatāṃ caiva tejasāR_5,056.139.1
sugrīvasya ca kāryārthaṃ mayā sarvam anuṣṭhitamR_5,056.139.2
etat sarvaṃ mayā tatra yathāvad upapāditamR_5,056.140.1
atra yan na kṛtaṃ śeṣaṃ tat sarvaṃ kriyatām itiR_5,056.140.2
etad ākhyānaṃ tat sarvaṃ hanūmān mārutātmajaḥR_5,057.001.1
bhūyaḥ samupacakrāma vacanaṃ vaktum uttaramR_5,057.001.2
saphalo rāghavodyogaḥ sugrīvasya ca saṃbhramaḥR_5,057.002.1
śīlam āsādya sītāyā mama ca plavanaṃ mahatR_5,057.002.2
āryāyāḥ sadṛśaṃ śīlaṃ sītāyāḥ plavagarṣabhāḥR_5,057.003.1
tapasā dhārayel lokān kruddhā vā nirdahed apiR_5,057.003.2
sarvathātipravṛddho 'sau rāvaṇo rākṣasādhipaḥR_5,057.004.1
yasya tāṃ spṛśato gātraṃ tapasā na vināśitamR_5,057.004.2
na tad agniśikhā kuryāt saṃspṛṣṭā pāṇinā satīR_5,057.005.1
janakasyātmajā kuryād utkrodhakaluṣīkṛtāR_5,057.005.2
aśokavanikāmadhye rāvaṇasya durātmanaḥR_5,057.006.1
adhastāc chiṃśapāvṛkṣe sādhvī karuṇam āsthitāR_5,057.006.2
rākṣasībhiḥ parivṛtā śokasaṃtāpakarśitāR_5,057.007.1
meghalekhāparivṛtā candralekheva niṣprabhāR_5,057.007.2
acintayantī vaidehī rāvaṇaṃ baladarpitamR_5,057.008.1
pativratā ca suśroṇī avaṣṭabdhā ca jānakīR_5,057.008.2
anuraktā hi vaidehī rāmaṃ sarvātmanā śubhāR_5,057.009.1
ananyacittā rāme ca paulomīva puraṃdareR_5,057.009.2
tad ekavāsaḥsaṃvītā rajodhvastā tathaiva caR_5,057.010.1
śokasaṃtāpadīnāṅgī sītā bhartṛhite ratāR_5,057.010.2
sā mayā rākṣasī madhye tarjyamānā muhur muhuḥR_5,057.011.1
rākṣasībhir virūpābhir dṛṣṭā hi pramadā vaneR_5,057.011.2
ekaveṇīdharā dīnā bhartṛcintāparāyaṇāR_5,057.012.1
adhaḥśayyā vivarṇāṅgī padminīva himāgameR_5,057.012.2
rāvaṇād vinivṛttārthā martavyakṛtaniścayāR_5,057.013.1
kathaṃ cin mṛgaśāvākṣī viśvāsam upapāditāR_5,057.013.2
tataḥ saṃbhāṣitā caiva sarvam arthaṃ ca darśitāR_5,057.014.1
rāmasugrīvasakhyaṃ ca śrutvā prītim upāgatāR_5,057.014.2
R_5,057.014R_5,057.015.1
niyataḥ samudācāro bhaktir bhartari cottamāR_5,057.015.2
yan na hanti daśagrīvaṃ sa mahātmā daśānanaḥR_5,057.016.1
nimittamātraṃ rāmas tu vadhe tasya bhaviṣyatiR_5,057.016.2
evam āste mahābhāgā sītā śokaparāyaṇāR_5,057.017.1
yad atra pratikartavyaṃ tat sarvam upapādyatāmR_5,057.017.2
tasya tad vacanaṃ śrutvā vālisūnur abhāṣataR_5,058.001.1
jāmbavatpramukhān sarvān anujñāpya mahākapīnR_5,058.001.2
asminn evaṃgate kārye bhavatāṃ ca nivediteR_5,058.002.1
nyāyyaṃ sma saha vaidehyā draṣṭuṃ tau pārthivātmajauR_5,058.002.2
aham eko 'pi paryāptaḥ sarākṣasagaṇāṃ purīmR_5,058.003.1
tāṃ laṅkāṃ tarasā hantuṃ rāvaṇaṃ ca mahābalamR_5,058.003.2
kiṃ punaḥ sahito vīrair balavadbhiḥ kṛtātmabhiḥR_5,058.004.1
kṛtāstraiḥ plavagaiḥ śaktair bhavadbhir vijayaiṣibhiḥR_5,058.004.2
ahaṃ tu rāvaṇaṃ yuddhe sasainyaṃ sapuraḥsaramR_5,058.005.1
saputraṃ vidhamiṣyāmi sahodarayutaṃ yudhiR_5,058.005.2
yadi śakrajito 'strāṇi durnirīkṣyāṇi saṃyugeR_5,058.006.1
tāny ahaṃ vidhamiṣyāmi nihaniṣyāmi rākṣasānR_5,058.006.2
R_5,058.006R_5,058.007.1
bhavatām abhyanujñāto vikramo me ruṇaddhi tamR_5,058.007.2
mayātulā visṛṣṭā hi śailavṛṣṭir nirantarāR_5,058.008.1
devān api raṇe hanyāt kiṃ punas tān niśācarānR_5,058.008.2
sāgaro 'py atiyād velāṃ mandaraḥ pracaled apiR_5,058.009.1
na jāmbavantaṃ samare kampayed arivāhinīR_5,058.009.2
sarvarākṣasasaṃghānāṃ rākṣasā ye ca pūrvakāḥR_5,058.010.1
alam eko vināśāya vīro vāyusutaḥ kapiḥR_5,058.010.2
panasasyoruvegena nīlasya ca mahātmanaḥR_5,058.011.1
mandaro 'py avaśīryeta kiṃ punar yudhi rākṣasāḥR_5,058.011.2
sadevāsurayuddheṣu gandharvoragapakṣiṣuR_5,058.012.1
maindasya pratiyoddhāraṃ śaṃsata dvividasya vāR_5,058.012.2
aśviputrau mahāvegāv etau plavagasattamauR_5,058.013.1
pitāmahavarotsekāt paramaṃ darpam āsthitauR_5,058.013.2
aśvinor mānanārthaṃ hi sarvalokapitāmahaḥR_5,058.014.1
sarvāvadhyatvam atulam anayor dattavān purāR_5,058.014.2
varotsekena mattau ca pramathya mahatīṃ camūmR_5,058.015.1
surāṇām amṛtaṃ vīrau pītavantau plavaṃgamauR_5,058.015.2
etāv eva hi saṃkruddhau savājirathakuñjarāmR_5,058.016.1
laṅkāṃ nāśayituṃ śaktau sarve tiṣṭhantu vānarāḥR_5,058.016.2
ayuktaṃ tu vinā devīṃ dṛṣṭabadbhiḥ plavaṃgamāḥR_5,058.017.1
samīpaṃ gantum asmābhī rāghavasya mahātmanaḥR_5,058.017.2
dṛṣṭā devī na cānītā iti tatra nivedanamR_5,058.018.1
ayuktam iva paśyāmi bhavadbhiḥ khyātavikramaiḥR_5,058.018.2
na hi vaḥ plavate kaś cin nāpi kaś cit parākrameR_5,058.019.1
tulyaḥ sāmaradaityeṣu lokeṣu harisattamāḥR_5,058.019.2
teṣv evaṃ hatavīreṣu rākṣaseṣu hanūmatāR_5,058.020.1
kim anyad atra kartavyaṃ gṛhītvā yāma jānakīmR_5,058.020.2
tam evaṃ kṛtasaṃkalpaṃ jāmbavān harisattamaḥR_5,058.021.1
uvāca paramaprīto vākyam arthavad arthavitR_5,058.021.2
na tāvad eṣā matir akṣamā no yathā bhavān paśyati rājaputraR_5,058.022.1
yathā tu rāmasya matir niviṣṭā tathā bhavān paśyatu kāryasiddhimR_5,058.022.2
tato jāmbavato vākyam agṛhṇanta vanaukasaḥR_5,059.001.1
aṅgadapramukhā vīrā hanūmāṃś ca mahākapiḥR_5,059.001.2
prītimantas tataḥ sarve vāyuputrapuraḥsarāḥR_5,059.002.1
mahendrāgraṃ parityajya pupluvuḥ plavagarṣabhāḥR_5,059.002.2
merumandarasaṃkāśā mattā iva mahāgajāḥR_5,059.003.1
chādayanta ivākāśaṃ mahākāyā mahābalāḥR_5,059.003.2
sabhājyamānaṃ bhūtais tam ātmavantaṃ mahābalamR_5,059.004.1
hanūmantaṃ mahāvegaṃ vahanta iva dṛṣṭibhiḥR_5,059.004.2
rāghave cārthanirvṛttiṃ bhartuś ca paramaṃ yaśaḥR_5,059.005.1
samādhāya samṛddhārthāḥ karmasiddhibhir unnatāḥR_5,059.005.2
priyākhyānonmukhāḥ sarve sarve yuddhābhinandinaḥR_5,059.006.1
sarve rāmapratīkāre niścitārthā manasvinaḥR_5,059.006.2
plavamānāḥ kham āplutya tatas te kānanaukṣakaḥR_5,059.007.1
nandanopamam āsedur vanaṃ drumalatāyutamR_5,059.007.2
yat tan madhuvanaṃ nāma sugrīvasyābhirakṣitamR_5,059.008.1
adhṛṣyaṃ sarvabhūtānāṃ sarvabhūtamanoharamR_5,059.008.2
yad rakṣati mahāvīryaḥ sadā dadhimukhaḥ kapiḥR_5,059.009.1
mātulaḥ kapimukhyasya sugrīvasya mahātmanaḥR_5,059.009.2
te tad vanam upāgamya babhūvuḥ paramotkaṭāḥR_5,059.010.1
vānarā vānarendrasya manaḥkāntatamaṃ mahatR_5,059.010.2
tatas te vānarā hṛṣṭā dṛṣṭvā madhuvanaṃ mahatR_5,059.011.1
kumāram abhyayācanta madhūni madhupiṅgalāḥR_5,059.011.2
tataḥ kumāras tān vṛddhāñ jāmbavatpramukhān kapīnR_5,059.012.1
anumānya dadau teṣāṃ nisargaṃ madhubhakṣaṇeR_5,059.012.2
tataś cānumatāḥ sarve saṃprahṛṣṭā vanaukasaḥR_5,059.013.1
muditāś ca tatas te ca pranṛtyanti tatas tataḥR_5,059.013.2
gāyanti ke cit praṇamanti ke cin nṛtyanti ke cit prahasanti ke citR_5,059.014.1
patanti ke cid vicaranti ke cit plavanti ke cit pralapanti ke citR_5,059.014.2
parasparaṃ ke cid upāśrayante parasparaṃ ke cid atibruvanteR_5,059.015.1
drumād drumaṃ ke cid abhiplavante kṣitau nagāgrān nipatanti ke citR_5,059.015.2
mahītalāt ke cid udīrṇavegā mahādrumāgrāṇy abhisaṃpatanteR_5,059.016.1
gāyantam anyaḥ prahasann upaiti hasantam anyaḥ prahasann upaitiR_5,059.016.2
samākulaṃ tat kapisainyam āsīn madhuprapānotkaṭa sattvaceṣṭamR_5,059.017.1
na cātra kaś cin na babhūva matto na cātra kaś cin na babhūva tṛptoR_5,059.017.2
tato vanaṃ tat paribhakṣyamāṇaṃ drumāṃś ca vidhvaṃsitapatrapuṣpānR_5,059.018.1
samīkṣya kopād dadhivaktranāmā nivārayām āsa kapiḥ kapīṃs tānR_5,059.018.2
sa taiḥ pravṛddhaiḥ paribhartsyamāno vanasya goptā harivīravṛddhaḥR_5,059.019.1
cakāra bhūyo matim ugratejā vanasya rakṣāṃ prati vānarebhyaḥR_5,059.019.2
uvāca kāṃś cit paruṣāṇi dhṛṣṭam asaktam anyāṃś ca talair jaghānaR_5,059.020.1
sametya kaiś cit kalahaṃ cakāra tathaiva sāmnopajagāma kāṃś citR_5,059.020.2
sa tair madāc cāprativārya vegair balāc ca tenāprativāryamāṇaiḥR_5,059.021.1
pradharṣitas tyaktabhayaiḥ sametya prakṛṣyate cāpy anavekṣya doṣamR_5,059.021.2
nakhais tudanto daśanair daśantas talaiś ca pādaiś ca samāpnuvantaḥR_5,059.022.1
madāt kapiṃ taṃ kapayaḥ samagrā mahāvanaṃ nirviṣayaṃ ca cakruḥR_5,059.022.2
tān uvāca hariśreṣṭho hanūmān vānararṣabhaḥR_5,060.001.1
avyagramanaso yūyaṃ madhu sevata vānarāḥR_5,060.001.2
śrutvā hanumato vākyaṃ harīṇāṃ pravaro 'ṅgadaḥR_5,060.002.1
pratyuvāca prasannātmā pibantu harayo madhuR_5,060.002.2
avaśyaṃ kṛtakāryasya vākyaṃ hanumato mayāR_5,060.003.1
akāryam api kartavyaṃ kim aṅga punar īdṛśamR_5,060.003.2
andagasya mukhāc chrutvā vacanaṃ vānararṣabhāḥR_5,060.004.1
sādhu sādhv iti saṃhṛṣṭā vānarāḥ pratyapūjayanR_5,060.004.2
pūjayitvāṅgadaṃ sarve vānarā vānararṣabhamR_5,060.005.1
jagmur madhuvanaṃ yatra nadīvega iva drutamR_5,060.005.2
te prahṛṣṭā madhuvanaṃ pālān ākramya vīryataḥR_5,060.006.1
atisargāc ca paṭavo dṛṣṭvā śrutvā ca maithilīmR_5,060.006.2
utpatya ca tataḥ sarve vanapālān samāgatāḥR_5,060.007.1
tāḍayanti sma śataśaḥ saktān madhuvane tadāR_5,060.007.2
madhūni droṇamātrāṇi bahubhiḥ parigṛhya teR_5,060.008.1
ghnanti sma sahitāḥ sarve bhakṣayanti tathāpareR_5,060.008.2
ke cit pītvāpavidhyanti madhūni madhupiṅgalāḥR_5,060.009.1
madhūcciṣṭena ke cic ca jaghnur anyonyam utkaṭāḥR_5,060.009.2
apare vṛkṣamūleṣu śākhāṃ gṛhya vyavasthitaḥR_5,060.010.1
atyarthaṃ ca madaglānāḥ parṇāny āstīrya śerateR_5,060.010.2
unmattabhūtāḥ plavagā madhumattāś ca hṛṣṭavatR_5,060.011.1
kṣipanty api tathānyonyaṃ skhalanty api tathāpareR_5,060.011.2
ke cit kṣveḍān prakurvanti ke cit kūjanti hṛṣṭavatR_5,060.012.1
harayo madhunā mattāḥ ke cit suptā mahītaleR_5,060.012.2
ye 'py atra madhupālāḥ syuḥ preṣyā dadhimukhasya tuR_5,060.013.1
te 'pi tair vānarair bhīmaiḥ pratiṣiddhā diśo gatāḥR_5,060.013.2
jānubhiś ca prakṛṣṭāś ca devamārgaṃ ca darśitāḥR_5,060.014.1
abruvan paramodvignā gatvā dadhimukhaṃ vacaḥR_5,060.014.2
hanūmatā dattavarair hataṃ madhuvanaṃ balātR_5,060.015.1
vayaṃ ca jānubhiḥ kṛṣṭā devamārgaṃ ca darśitāḥR_5,060.015.2
tato dadhimukhaḥ kruddho vanapas tatra vānaraḥR_5,060.016.1
hataṃ madhuvanaṃ śrutvā sāntvayām āsa tān harīnR_5,060.016.2
etāgacchata gacchāmo vānarān atidarpitānR_5,060.017.1
balenāvārayiṣyāmo madhu bhakṣayato vayamR_5,060.017.2
śrutvā dadhimukhasyedaṃ vacanaṃ vānararṣabhāḥR_5,060.018.1
punar vīrā madhuvanaṃ tenaiva sahitā yayuḥR_5,060.018.2
madhye caiṣāṃ dadhimukhaḥ pragṛhya sumahātarumR_5,060.019.1
samabhyadhāvad vegenā te ca sarve plavaṃgamāḥR_5,060.019.2
te śilāḥ pādapāṃś cāpi pāṣāṇāṃś cāpi vānarāḥR_5,060.020.1
gṛhītvābhyāgaman kruddhā yatra te kapikuñjarāḥR_5,060.020.2
te svāmivacanaṃ vīrā hṛdayeṣv avasajya tatR_5,060.021.1
tvarayā hy abhyadhāvanta sālatālaśilāyudhāḥR_5,060.021.2
vṛkṣasthāṃś ca talasthāṃś ca vānarān baladarpitānR_5,060.022.1
abhyakrāmanta te vīrāḥ pālās tatra sahasraśaḥR_5,060.022.2
atha dṛṣṭvā dadhimukhaṃ kruddhaṃ vānarapuṃgavāḥR_5,060.023.1
abhyadhāvanta vegena hanūmatpramukhās tadāR_5,060.023.2
taṃ savṛkṣaṃ mahābāhum āpatantaṃ mahābalamR_5,060.024.1
āryakaṃ prāharat tatra bāhubhyāṃ kupito 'ṅgadaḥR_5,060.024.2
madāndhaś a na vedainam āryako 'yaṃ mameti saḥR_5,060.025.1
athainaṃ niṣpipeṣāśu vegavad vasudhātaleR_5,060.025.2
sa bhagnabāhur vimukho vihvalaḥ śoṇitokṣitaḥR_5,060.026.1
mumoha sahasā vīro muhūrtaṃ kapikuñjaraḥR_5,060.026.2
sa kathaṃ cid vimuktas tair vānarair vānararṣabhaḥR_5,060.027.1
uvācaikāntam āgamya bhṛtyāṃs tān samupāgatānR_5,060.027.2
ete tiṣṭhantu gacchāmo bhartā no yatra vānaraḥR_5,060.028.1
sugrīvo vipulagrīvaḥ saha rāmeṇa tiṣṭhatiR_5,060.028.2
sarvaṃ caivāṅgade doṣaṃ śrāvayiṣyāmi pārthivaR_5,060.029.1
amarṣī vacanaṃ śrutvā ghātayiṣyati vānarānR_5,060.029.2
iṣṭaṃ madhuvanaṃ hy etat sugrīvasya mahātmanaḥR_5,060.030.1
pitṛpaitāmahaṃ divyaṃ devair api durāsadamR_5,060.030.2
sa vānarān imān sarvān madhulubdhān gatāyuṣaḥR_5,060.031.1
ghātayiṣyati daṇḍena sugrīvaḥ sasuhṛjjanānR_5,060.031.2
vadhyā hy ete durātmāno nṛpājñā paribhāvinaḥR_5,060.032.1
amarṣaprabhavo roṣaḥ saphalo no bhaviṣyatiR_5,060.032.2
evam uktvā dadhimukho vanapālān mahābalaḥR_5,060.033.1
jagāma sahasotpatya vanapālaiḥ samanvitaḥR_5,060.033.2
nimeṣāntaramātreṇa sa hi prāpto vanālayaḥR_5,060.034.1
sahasrāṃśusuto dhīmān sugrīvo yatra vānaraḥR_5,060.034.2
rāmaṃ ca lakṣmaṇaṃ caiva dṛṣṭvā sugrīvam eva caR_5,060.035.1
samapratiṣṭhāṃ jagatīm ākāśān nipapāta haR_5,060.035.2
sa nipatya mahāvīryaḥ sarvais taiḥ parivāritaḥR_5,060.036.1
harir dadhimukhaḥ pālaiḥ pālānāṃ parameśvaraḥR_5,060.036.2
sa dīnavadano bhūtvā kṛtvā śirasi cāñjalimR_5,060.037.1
sugrīvasya śubhau mūrdhnā caraṇau pratyapīḍayatR_5,060.037.2
tato mūrdhnā nipatitaṃ vānaraṃ vānararṣabhaḥR_5,061.001.1
dṛṣṭvaivodvignahṛdayo vākyam etad uvāca haR_5,061.001.2
uttiṣṭhottiṣṭha kasmāt tvaṃ pādayoḥ patito mamaR_5,061.002.1
abhayaṃ te bhaved vīra satyam evābhidhīyatāmR_5,061.002.2
sa tu viśvāsitas tena sugrīveṇa mahātmanāR_5,061.003.1
utthāya ca mahāprājño vākyaṃ dadhimukho 'bravītR_5,061.003.2
naivarkṣarajasā rājan na tvayā nāpi vālināR_5,061.004.1
vanaṃ nisṛṣṭapūrvaṃ hi bhakṣitaṃ tat tu vānaraiḥR_5,061.004.2
ebhiḥ pradharṣitāś caiva vāritā vanarakṣibhiḥR_5,061.005.1
madhūny acintayitvemān bhakṣayanti pibanti caR_5,061.005.2
śiṣṭam atrāpavidhyanti bhakṣayanti tathāpareR_5,061.006.1
nivāryamāṇās te sarve bhruvau vai darśayanti hiR_5,061.006.2
ime hi saṃrabdhatarās tathā taiḥ saṃpradharṣitāḥR_5,061.007.1
vārayanto vanāt tasmāt kruddhair vānarapuṃgavaiḥR_5,061.007.2
tatas tair bahubhir vīrair vānarair vānararṣabhāḥR_5,061.008.1
saṃraktanayanaiḥ krodhād dharayaḥ saṃpracālitāḥR_5,061.008.2
pāṇibhir nihatāḥ ke cit ke cij jānubhir āhatāḥR_5,061.009.1
prakṛṣṭāś ca yathākāmaṃ devamārgaṃ ca darśitāḥR_5,061.009.2
evam ete hatāḥ śūrās tvayi tiṣṭhati bhartariR_5,061.010.1
kṛtsnaṃ madhuvanaṃ caiva prakāmaṃ taiḥ prabhakṣyateR_5,061.010.2
evaṃ vijñāpyamānaṃ tu sugrīvaṃ vānararṣabhamR_5,061.011.1
apṛcchat taṃ mahāprājño lakṣmaṇaḥ paravīrahāR_5,061.011.2
kim ayaṃ vānaro rājan vanapaḥ pratyupasthitaḥR_5,061.012.1
kaṃ cārtham abhinirdiśya duḥkhito vākyam abravītR_5,061.012.2
evam uktas tu sugrīvo lakṣmaṇena mahātmanāR_5,061.013.1
lakṣmaṇaṃ pratyuvācedaṃ vākyaṃ vākyaviśāradaḥR_5,061.013.2
ārya lakṣmaṇa saṃprāha vīro dadhimukhaḥ kapiḥR_5,061.014.1
aṅgadapramukhair vīrair bhakṣitaṃ madhuvānaraiḥR_5,061.014.2
naiṣām akṛtakṛtyānām īdṛśaḥ syād upakramaḥR_5,061.015.1
vanaṃ yathābhipannaṃ taiḥ sādhitaṃ karma vānaraiḥR_5,061.015.2
dṛṣṭā devī na saṃdeho na cānyena hanūmatāR_5,061.016.1
na hy anyaḥ sādhane hetuḥ karmaṇo 'sya hanūmataḥR_5,061.016.2
kāryasiddhir hanumati matiś ca haripuṃgavaR_5,061.017.1
vyavasāyaś ca vīryaṃ ca śrutaṃ cāpi pratiṣṭhitamR_5,061.017.2
jāmbavān yatra netā syād aṅgadasya baleśvaraḥR_5,061.018.1
hanūmāṃś cāpy adhiṣṭhātā na tasya gatir anyathāR_5,061.018.2
aṅgadapramukhair vīrair hataṃ madhuvanaṃ kilaR_5,061.019.1
vicintya dakṣiṇām āśām āgatair haripuṃgavaiḥR_5,061.019.2
dharṣitaṃ ca vanaṃ kṛtsnam upayuktaṃ ca vānaraiḥR_5,061.020.1
vāritāḥ sahitāḥ pālās tathā jānubhir āhatāḥR_5,061.020.2
etadartham ayaṃ prāpto vaktuṃ madhuravāg ihaR_5,061.021.1
nāmnā dadhimukho nāma hariḥ prakhyātavikramaḥR_5,061.021.2
dṛṣṭā sītā mahābāho saumitre paśya tattvataḥR_5,061.022.1
abhigamya yathā sarve pibanti madhu vānarāḥR_5,061.022.2
na cāpy adṛṣṭvā vaidehīṃ viśrutāḥ puruṣarṣabhaR_5,061.023.1
vanaṃ dātta varaṃ divyaṃ dharṣayeyur vanaukasaḥR_5,061.023.2
tataḥ prahṛṣṭo dharmātmā lakṣmaṇaḥ saharāghavaḥR_5,061.024.1
śrutvā karṇasukhāṃ vāṇīṃ sugrīvavadanāc cyutāmR_5,061.024.2
śrutvā dadhimukhasyedaṃ sugrīvas tu prahṛṣya caR_5,061.025.1
vanapālaṃ punar vākyaṃ sugrīvaḥ pratyabhāṣataR_5,061.025.2
prīto 'smi saumya yad bhuktaṃ vanaṃ taiḥ kṛtakarmabhiḥR_5,061.026.1
marṣitaṃ marṣaṇīyaṃ ca ceṣṭitaṃ kṛtakarmaṇāmR_5,061.026.2
icchāmi śīghraṃ hanumatpradhānān śākhāmṛgāṃs tān mṛgarājadarpānR_5,061.027.1
draṣṭuṃ kṛtārthān saha rāghavābhyāṃ śrotuṃ ca sītādhigame prayatnamR_5,061.027.2
sugrīveṇaivam uktas tu hṛṣṭo dadhimukhaḥ kapiḥR_5,062.001.1
rāghavaṃ lakṣmaṇaṃ caiva sugrīvaṃ cābhyavādayatR_5,062.001.2
sa praṇamya ca sugrīvaṃ rāghavau ca mahābalauR_5,062.002.1
vānaraiḥ sahitaiḥ śūrair divam evotpapāta haR_5,062.002.2
sa yathaivāgataḥ pūrvaṃ tathaiva tvarito gataḥR_5,062.003.1
nipatya gaganād bhūmau tad vanaṃ praviveśa haR_5,062.003.2
sa praviṣṭo madhuvanaṃ dadarśa hariyūthapānR_5,062.004.1
vimadān uddhatān sarvān mehamānān madhūdakamR_5,062.004.2
sa tān upāgamad vīro baddhvā karapuṭāñjalimR_5,062.005.1
uvāca vacanaṃ ślakṣṇam idaṃ hṛṣṭavad aṅgadamR_5,062.005.2
saumya roṣo na kartavyo yad ebhir abhivāritaḥR_5,062.006.1
ajñānād rakṣibhiḥ krodhād bhavantaḥ pratiṣedhitāḥR_5,062.006.2
yuvarājas tvam īśaś ca vanasyāsya mahābalaR_5,062.007.1
maurkhyāt pūrvaṃ kṛto doṣas tad bhavān kṣantum arhatiR_5,062.007.2
yathaiva hi pitā te 'bhūt pūrvaṃ harigaṇeśvaraḥR_5,062.008.1
tathā tvam api sugrīvo nānyas tu harisattamaR_5,062.008.2
ākhyātaṃ hi mayā gatvā pitṛvyasya tavānaghaR_5,062.009.1
ihopayānaṃ sarveṣām eteṣāṃ vanacāriṇāmR_5,062.009.2
sa tvadāgamanaṃ śrutvā sahaibhir hariyūthapaiḥR_5,062.010.1
prahṛṣṭo na tu ruṣṭo 'sau vanaṃ śrutvā pradharṣitamR_5,062.010.2
prahṛṣṭo māṃ pitṛvyas te sugrīvo vānareśvaraḥR_5,062.011.1
śīghraṃ preṣaya sarvāṃs tān iti hovāca pārthivaḥR_5,062.011.2
śrutvā dadhimukhasyaitad vacanaṃ ślakṣṇam aṅgadaḥR_5,062.012.1
abravīt tān hariśreṣṭho vākyaṃ vākyaviśāradaḥR_5,062.012.2
śaṅke śruto 'yaṃ vṛttānto rāmeṇa hariyūthapāḥR_5,062.013.1
tat kṣamaṃ neha naḥ sthātuṃ kṛte kārye paraṃtapāḥR_5,062.013.2
pītvā madhu yathākāmaṃ viśrāntā vanacāriṇaḥR_5,062.014.1
kiṃ śeṣaṃ gamanaṃ tatra sugrīvo yatra me guruḥR_5,062.014.2
sarve yathā māṃ vakṣyanti sametya hariyūthapāḥR_5,062.015.1
tathāsmi kartā kartavye bhavadbhiḥ paravān ahamR_5,062.015.2
nājñāpayitum īśo 'haṃ yuvarājo 'smi yady apiR_5,062.016.1
ayuktaṃ kṛtakarmāṇo yūyaṃ dharṣayituṃ mayāR_5,062.016.2
bruvataś cāṅgadaś caivaṃ śrutvā vacanam avyayamR_5,062.017.1
prahṛṣṭamanaso vākyam idam ūcur vanaukasaḥR_5,062.017.2
evaṃ vakṣyati ko rājan prabhuḥ san vānararṣabhaR_5,062.018.1
aiśvaryamadamatto hi sarvo 'ham iti manyateR_5,062.018.2
tava cedaṃ susadṛśaṃ vākyaṃ nānyasya kasya citR_5,062.019.1
saṃnatir hi tavākhyāti bhaviṣyac chubhabhāgyatāmR_5,062.019.2
sarve vayam api prāptās tatra gantuṃ kṛtakṣaṇāḥR_5,062.020.1
sa yatra harivīrāṇāṃ sugrīvaḥ patir avyayaḥR_5,062.020.2
tvayā hy anuktair haribhir naiva śakyaṃ padāt padamR_5,062.021.1
kva cid gantuṃ hariśreṣṭha brūmaḥ satyam idaṃ tu teR_5,062.021.2
evaṃ tu vadatāṃ teṣām aṅgadaḥ pratyabhāṣataR_5,062.022.1
bāḍhaṃ gacchāma ity uktvā utpapāta mahītalātR_5,062.022.2
utpatantam anūtpetuḥ sarve te hariyūthapāḥR_5,062.023.1
kṛtvākāśaṃ nirākāśaṃ yajñotkṣiptā ivānalāḥR_5,062.023.2
te 'mbaraṃ sahasotpatya vegavantaḥ plavaṃgamāḥR_5,062.024.1
vinadanto mahānādaṃ ghanā vāteritā yathāR_5,062.024.2
aṅgade hy ananuprāpte sugrīvo vānarādhipaḥR_5,062.025.1
uvāca śokopahataṃ rāmaṃ kamalalocanamR_5,062.025.2
samāśvasihi bhadraṃ te dṛṣṭā devī na saṃśayaḥR_5,062.026.1
nāgantum iha śakyaṃ tair atīte samaye hi naḥR_5,062.026.2
na matsakāśam āgacchet kṛtye hi vinipātiteR_5,062.027.1
yuvarājo mahābāhuḥ plavatāṃ pravaro 'ṅgadaḥR_5,062.027.2
yady apy akṛtakṛtyānām īdṛśaḥ syād upakramaḥR_5,062.028.1
bhavet tu dīnavadano bhrāntaviplutamānasaḥR_5,062.028.2
pitṛpaitāmahaṃ caitat pūrvakair abhirakṣitamR_5,062.029.1
na me madhuvanaṃ hanyād ahṛṣṭaḥ plavageśvaraḥR_5,062.029.2
dṛṣṭā devī na saṃdeho na cānyena hanūmatāR_5,062.030.1
na hy anyaḥ karmaṇo hetuḥ sādhane tadvidho bhavetR_5,062.030.2
hanūmati hi siddhiś ca matiś ca matisattamaR_5,062.031.1
vyavasāyaś ca vīryaṃ ca sūrye teja iva dhruvamR_5,062.031.2
jāmbavān yatra netā syād aṅgadaś ca baleśvaraḥR_5,062.032.1
hanūmāṃś cāpy adhiṣṭhātā na tasya gatir anyathāR_5,062.032.2
R_5,062.032R_5,062.033.1
mā bhūś cintā samāyuktaḥ saṃpraty amitavikramaR_5,062.033.2
hanūmat karmadṛptānāṃ nardatāṃ kānanaukasāmR_5,062.034.1
kiṣkindhām upayātānāṃ siddhiṃ kathayatām ivaR_5,062.034.2
tataḥ śrutvā ninādaṃ taṃ kapīnāṃ kapisattamaḥR_5,062.035.1
āyatāñcitalāṅgūlaḥ so 'bhavad dhṛṣṭamānasaḥR_5,062.035.2
ājagmus te 'pi harayo rāmadarśanakāṅkṣiṇaḥR_5,062.036.1
aṅgadaṃ purataḥ kṛtvā hanūmantaṃ ca vānaramR_5,062.036.2
te 'ṅgadapramukhā vīrāḥ prahṛṣṭāś ca mudānvitāḥR_5,062.037.1
nipetur harirājasya samīpe rāghavasya caR_5,062.037.2
hanūmāṃś ca mahābahuḥ praṇamya śirasā tataḥR_5,062.038.1
niyatām akṣatāṃ devīṃ rāghavāya nyavedayatR_5,062.038.2
niścitārthaṃ tatas tasmin sugrīvaṃ pavanātmajeR_5,062.039.1
lakṣmaṇaḥ prītimān prītaṃ bahumānād avaikṣataR_5,062.039.2
prītyā ca ramamāṇo 'tha rāghavaḥ paravīrahāR_5,062.040.1
bahu mānena mahatā hanūmantam avaikṣataR_5,062.040.2
tataḥ prasravaṇaṃ śailaṃ te gatvā citrakānanamR_5,063.001.1
praṇamya śirasā rāmaṃ lakṣmaṇaṃ ca mahābalamR_5,063.001.2
yuvarājaṃ puraskṛtya sugrīvam abhivādya caR_5,063.002.1
pravṛttam atha sītāyāḥ pravaktum upacakramuḥR_5,063.002.2
rāvaṇāntaḥpure rodhaṃ rākṣasībhiś ca tarjanamR_5,063.003.1
rāme samanurāgaṃ ca yaś cāpi samayaḥ kṛtaḥR_5,063.003.2
etad ākhyānti te sarve harayo rāma saṃnidhauR_5,063.004.1
vaidehīm akṣatāṃ śrutvā rāmas tūttaram abravītR_5,063.004.2
kva sītā vartate devī kathaṃ ca mayi vartateR_5,063.005.1
etan me sarvam ākhyāta vaidehīṃ prati vānarāḥR_5,063.005.2
rāmasya gaditaṃ śrutva harayo rāmasaṃnidhauR_5,063.006.1
codayanti hanūmantaṃ sītāvṛttāntakovidamR_5,063.006.2
śrutvā tu vacanaṃ teṣāṃ hanūmān mārutātmajaḥR_5,063.007.1
uvāca vākyaṃ vākyajñaḥ sītāyā darśanaṃ yathāR_5,063.007.2
samudraṃ laṅghayitvāhaṃ śatayojanam āyatamR_5,063.008.1
agacchaṃ jānakīṃ sītāṃ mārgamāṇo didṛkṣayāR_5,063.008.2
tatra laṅketi nagarī rāvaṇasya durātmanaḥR_5,063.009.1
dakṣiṇasya samudrasya tīre vasati dakṣiṇeR_5,063.009.2
tatra dṛṣṭā mayā sītā rāvaṇāntaḥpure satīR_5,063.010.1
saṃnyasya tvayi jīvantī rāmā rāma manorathamR_5,063.010.2
dṛṣṭā me rākṣasī madhye tarjyamānā muhur muhuḥR_5,063.011.1
rākṣasībhir virūpābhī rakṣitā pramadāvaneR_5,063.011.2
duḥkham āpadyate devī tavāduḥkhocitā satīR_5,063.012.1
rāvaṇāntaḥpure ruddhvā rākṣasībhiḥ surakṣitāR_5,063.012.2
ekaveṇīdharā dīnā tvayi cintāparāyaṇāR_5,063.013.1
adhaḥśayyā vivarṇāṅgī padminīva himāgameR_5,063.013.2
rāvaṇād vinivṛttārthā martavyakṛtaniścayāR_5,063.014.1
devī kathaṃ cit kākutstha tvanmanā mārgitā mayāR_5,063.014.2
ikṣvākuvaṃśavikhyātiṃ śanaiḥ kīrtayatānaghaR_5,063.015.1
sa mayā naraśārdūla viśvāsam upapāditāR_5,063.015.2
tataḥ saṃbhāṣitā devī sarvam arthaṃ ca darśitāR_5,063.016.1
rāmasugrīvasakhyaṃ ca śrutvā prītim upāgatāR_5,063.016.2
evaṃ mayā mahābhāgā dṛṣṭā janakanandinīR_5,063.017.1
ugreṇa tapasā yuktā tvadbhaktyā puruṣarṣabhaR_5,063.017.2
abhijñānaṃ ca me dattaṃ yathāvṛttaṃ tavāntikeR_5,063.018.1
citrakūṭe mahāprājña vāyasaṃ prati rāghavaR_5,063.018.2
vijñāpyaś ca nara vyāghro rāmo vāyusuta tvayāR_5,063.019.1
akhileneha yad dṛṣṭam iti mām āha jānakīR_5,063.019.2
idaṃ cāsmai pradātavyaṃ yatnāt suparirakṣitamR_5,063.020.1
bruvatā vacanāny evaṃ sugrīvasyopaśṛṇvataḥR_5,063.020.2
eṣa cūḍāmaṇiḥ śrīmān mayā te yatnarakṣitaḥR_5,063.021.1
manaḥśilāyās tikalas taṃ smarasveti cābravītR_5,063.021.2
eṣa niryātitaḥ śrīmān mayā te vārisaṃbhavaḥR_5,063.022.1
etaṃ dṛṣṭvā pramodiṣye vyasane tvām ivānaghaR_5,063.022.2
jīvitaṃ dhārayiṣyāmi māsaṃ daśarathātmajaR_5,063.023.1
ūrdhvaṃ māsān na jīveyaṃ rakṣasāṃ vaśam āgatāR_5,063.023.2
iti mām abravīt sītā kṛśāṅgī dharma cāriṇīR_5,063.024.1
rāvaṇāntaḥpure ruddhā mṛgīvotphullalocanāR_5,063.024.2
etad eva mayākhyātaṃ sarvaṃ rāghava yad yathāR_5,063.025.1
sarvathā sāgarajale saṃtāraḥ pravidhīyatāmR_5,063.025.2
tau jātāśvāsau rājaputrau viditvā tac cābhijñānaṃ rāghavāya pradāyaR_5,063.026.1
devyā cākhyātaṃ sarvam evānupūrvyād vācā saṃpūrṇaṃ vāyuputraḥ śaśaṃsaR_5,063.026.2
evam ukto hanumatā rāmo daśarathātmajaḥR_5,064.001.1
taṃ maṇiṃ hṛdaye kṛtvā praruroda salakṣmaṇaḥR_5,064.001.2
taṃ tu dṛṣṭvā maṇiśreṣṭhaṃ rāghavaḥ śokakarśitaḥR_5,064.002.1
netrābhyām aśrupūrṇābhyāṃ sugrīvam idam abravītR_5,064.002.2
yathaiva dhenuḥ sravati snehād vatsasya vatsalāR_5,064.003.1
tathā mamāpi hṛdayaṃ maṇiratnasya darśanātR_5,064.003.2
maṇiratnam idaṃ dattaṃ vaidehyāḥ śvaśureṇa meR_5,064.004.1
vadhūkāle yathā baddham adhikaṃ mūrdhni śobhateR_5,064.004.2
ayaṃ hi jalasaṃbhūto maṇiḥ pravarapūjitaḥR_5,064.005.1
yajñe paramatuṣṭena dattaḥ śakreṇa dhīmatāR_5,064.005.2
imaṃ dṛṣṭvā maṇiśreṣṭhaṃ tathā tātasya darśanamR_5,064.006.1
adyāsmy avagataḥ saumya vaidehasya tathā vibhoḥR_5,064.006.2
ayaṃ hi śobhate tasyāḥ priyāyā mūrdhni me maṇiḥR_5,064.007.1
adyāsya darśanenāhaṃ prāptāṃ tām iva cintayeR_5,064.007.2
kim āha sītā vaidehī brūhi saumya punaḥ punaḥR_5,064.008.1
parāsum iva toyena siñcantī vākyavāriṇāR_5,064.008.2
itas tu kiṃ duḥkhataraṃ yad imaṃ vārisaṃbhavamR_5,064.009.1
maṇiṃ paśyāmi saumitre vaidehīm āgataṃ vināR_5,064.009.2
ciraṃ jīvati vaidehī yadi māsaṃ dhariṣyatiR_5,064.010.1
kṣaṇaṃ saumya na jīveyaṃ vinā tām asitekṣaṇāmR_5,064.010.2
naya mām api taṃ deśaṃ yatra dṛṣṭā mama priyāR_5,064.011.1
na tiṣṭheyaṃ kṣaṇam api pravṛttim upalabhya caR_5,064.011.2
kathaṃ sā mama suśroṇi bhīru bhīruḥ satī tadāR_5,064.012.1
bhayāvahānāṃ ghorāṇāṃ madhye tiṣṭhati rakṣasāmR_5,064.012.2
śāradas timironmukho nūnaṃ candra ivāmbudaiḥR_5,064.013.1
āvṛtaṃ vadanaṃ tasyā na virājati rākṣasaiḥR_5,064.013.2
kim āha sītā hanumaṃs tattvataḥ kathayasva meR_5,064.014.1
etena khalu jīviṣye bheṣajenāturo yathāR_5,064.014.2
madvihīnā varārohā hanuman kathayasva meR_5,064.015.1
duḥkhād duḥkhataraṃ prāpya kathaṃ jīvati jānakīR_5,064.015.2
evam uktas tu hanumān rāghaveṇa mahātmanāR_5,065.001.1
sītāyā bhāṣitaṃ sarvaṃ nyavedayata rāghaveR_5,065.001.2
idam uktavatī devī jānakī puruṣarṣabhaR_5,065.002.1
pūrvavṛttam abhijñānaṃ citrakūṭe yathā tathamR_5,065.002.2
sukhasuptā tvayā sārdhaṃ jānakī pūrvam utthitāR_5,065.003.1
vāyasaḥ sahasotpatya virarāda stanāntareR_5,065.003.2
paryāyeṇa ca suptas tvaṃ devyaṅke bharatāgrajaR_5,065.004.1
punaś ca kila pakṣī sa devyā janayati vyathāmR_5,065.004.2
tataḥ punar upāgamya virarāda bhṛśaṃ kilaR_5,065.005.1
tatas tvaṃ bodhitas tasyāḥ śoṇitena samukṣitaḥR_5,065.005.2
vāyasena ca tenaiva satataṃ bādhyamānayāR_5,065.006.1
bodhitaḥ kila devyās tvaṃ sukhasuptaḥ paraṃtapaR_5,065.006.2
tāṃ tu dṛṣṭvā mahābāho rāditāṃ ca stanāntareR_5,065.007.1
āśīviṣa iva kruddho niḥśvasann abhyabhāṣathāḥR_5,065.007.2
nakhāgraiḥ kena te bhīru dāritaṃ tu stanāntaramR_5,065.008.1
kaḥ krīḍati saroṣeṇa pañcavaktreṇa bhogināR_5,065.008.2
nirīkṣamāṇaḥ sahasā vāyasaṃ samavaikṣatāḥR_5,065.009.1
nakhaiḥ sarudhirais tīkṣṇair mām evābhimukhaṃ sthitamR_5,065.009.2
sutaḥ kila sa śakrasya vāyasaḥ patatāṃ varaḥR_5,065.010.1
dharāntaracaraḥ śīghraṃ pavanasya gatau samaḥR_5,065.010.2
tatas tasmin mahābāho kopasaṃvartitekṣaṇaḥR_5,065.011.1
vāyase tvaṃ kṛtvāḥ krūrāṃ matiṃ matimatāṃ varaR_5,065.011.2
sa darbhaṃ saṃstarād gṛhya brahmāstreṇa nyayojayaḥR_5,065.012.1
sa dīpta iva kālāgnir jajvālābhimukhaḥ khagamR_5,065.012.2
sa tvaṃ pradīptaṃ cikṣepa darbhaṃ taṃ vāyasaṃ pratiR_5,065.013.1
tatas tu vāyasaṃ dīptaḥ sa darbho 'nujagāma haR_5,065.013.2
sa pitrā ca parityaktaḥ suraiḥ sarvair maharṣibhiḥR_5,065.014.1
trīṃl lokān saṃparikramya trātāraṃ nādhigacchatiR_5,065.014.2
taṃ tvaṃ nipatitaṃ bhūmau śaraṇyaḥ śaraṇāgatamR_5,065.015.1
vadhārham api kākutstha kṛpayā paripālayaḥR_5,065.015.2
mogham astraṃ na śakyaṃ tu kartum ity eva rāghavaR_5,065.016.1
tatas tasyākṣikākasya hinasti sma sa dakṣiṇamR_5,065.016.2
rāma tvāṃ sa namaskṛtvā rājño daśarathasya caR_5,065.017.1
visṛṣṭas tu tadā kākaḥ pratipede kham ālayamR_5,065.017.2
evam astravidāṃ śreṣṭhaḥ sattvavāñ śīlavān apiR_5,065.018.1
kimartham astraṃ rakṣaḥsu na yojayasi rāghavaR_5,065.018.2
na nāgā nāpi gandharvā nāsurā na marudgaṇāḥR_5,065.019.1
tava rāma mukhe sthātuṃ śaktāḥ pratisamādhitumR_5,065.019.2
tava vīryavataḥ kaccin mayi yady asti saṃbhramaḥR_5,065.020.1
kṣipraṃ suniśitair bāṇair hanyatāṃ yudhi rāvaṇaḥR_5,065.020.2
bhrātur ādeśam ādāya lakṣmaṇo vā paraṃtapaḥR_5,065.021.1
sa kimarthaṃ naravaro na māṃ rakṣati rāghavaḥR_5,065.021.2
śaktau tau puruṣavyāghrau vāyvagnisamatejasauR_5,065.022.1
surāṇām api durdharṣau kimarthaṃ mām upekṣataḥR_5,065.022.2
mamaiva duṣkṛtaṃ kiṃ cin mahad asti na saṃśayaḥR_5,065.023.1
samarthau sahitau yan māṃ nāpekṣete paraṃtapauR_5,065.023.2
vaidehyā vacanaṃ śrutvā karuṇaṃ sāśrubhāṣitamR_5,065.024.1
punar apy aham āryāṃ tām idaṃ vacanam abruvamR_5,065.024.2
tvacchokavimukho rāmo devi satyena te śapeR_5,065.025.1
rāme duḥkhābhibhūte ca lakṣmaṇaḥ paritapyateR_5,065.025.2
kathaṃ cid bhavatī dṛṣṭā na kālaḥ pariśocitumR_5,065.026.1
imaṃ muhūrtaṃ duḥkhānām antaṃ drakṣyasi bhāminiR_5,065.026.2
tāv ubhau naraśārdūlau rājaputrāv ariṃdamauR_5,065.027.1
tvaddarśanakṛtotsāhau laṅkāṃ bhasmīkariṣyataḥR_5,065.027.2
hatvā ca samare raudraṃ rāvaṇaṃ saha bāndhavamR_5,065.028.1
rāghavas tvāṃ mahābāhuḥ svāṃ purīṃ nayate dhruvamR_5,065.028.2
yat tu rāmo vijānīyād abhijñānam aninditeR_5,065.029.1
prītisaṃjananaṃ tasya pradātuṃ tattvam arhasiR_5,065.029.2
sābhivīkṣya diśaḥ sarvā veṇyudgrathanam uttamamR_5,065.030.1
muktvā vastrād dadau mahyaṃ maṇim etaṃ mahābalaR_5,065.030.2
pratigṛhya maṇiṃ divyaṃ tava heto raghūttamaR_5,065.031.1
śirasā saṃpraṇamyainām aham āgamane tvareR_5,065.031.2
vivardhamānaṃ ca hi mām uvāca janakātmajāR_5,065.032.1
aśrupūrṇamukhī dīnā bāṣpasaṃdigdhabhāṣiṇīR_5,065.032.2
hanuman siṃhasaṃkāśau tāv ubhau rāmalakṣmaṇauR_5,065.033.1
sugrīvaṃ ca sahāmātyaṃ sarvān brūyā anāmayamR_5,065.033.2
yathā ca sa mahābāhur māṃ tārayati rāghavaḥR_5,065.034.1
asmād duḥkhāmbusaṃrodhāt tat samādhātum arhasiR_5,065.034.2
imaṃ ca tīvraṃ mama śokavegaṃ rakṣobhir ebhiḥ paribhartsanaṃ caR_5,065.035.1
brūyās tu rāmasya gataḥ samīpaṃ śivaś ca te 'dhvāstu haripravīraR_5,065.035.2
etat tavāryā nṛparājasiṃha sītā vacaḥ prāha viṣādapūrvamR_5,065.036.1
etac ca buddhvā gaditaṃ mayā tvaṃ śraddhatsva sītāṃ kuśalāṃ samagrāmR_5,065.036.2
athāham uttaraṃ devyā punar uktaḥ sasaṃbhramamR_5,066.001.1
tava snehān naravyāghra sauhāryād anumānya caR_5,066.001.2
evaṃ bahuvidhaṃ vācyo rāmo dāśarathis tvayāR_5,066.002.1
yathā mām āpnuyāc chīghraṃ hatvā rāvaṇam āhaveR_5,066.002.2
yadi vā manyase vīra vasaikāham ariṃdamaR_5,066.003.1
kasmiṃś cit saṃvṛte deśe viśrāntaḥ śvo gamiṣyasiR_5,066.003.2
mama cāpy alpabhāgyāyāḥ sāmnidhyāt tava vānaraR_5,066.004.1
asya śokavipākasya muhūrtaṃ syād vimokṣaṇamR_5,066.004.2
gate hi tvayi vikrānte punarāgamanāya vaiR_5,066.005.1
prāṇānām api saṃdeho mama syān nātra saṃśayaḥR_5,066.005.2
tavādarśanajaḥ śoko bhūyo māṃ paritāpayetR_5,066.006.1
duḥkhād duḥkhaparābhūtāṃ durgatāṃ duḥkhabhāginīmR_5,066.006.2
ayaṃ tu vīrasaṃdehas tiṣṭhatīva mamāgrataḥR_5,066.007.1
sumahāṃs tvatsahāyeṣu haryṛkṣeṣu asaṃśayaḥR_5,066.007.2
kathaṃ nu khalu duṣpāraṃ tariṣyanti mahodadhimR_5,066.008.1
tāni haryṛkṣasainyāni tau vā naravarātmajauR_5,066.008.2
trayāṇām eva bhūtānāṃ sāgarasyāsya laṅghaneR_5,066.009.1
śaktiḥ syād vainateyasya vāyor vā tava vānaghaR_5,066.009.2
tad asmin kāryaniyoge vīraivaṃ duratikrameR_5,066.010.1
kiṃ paśyasi samādhānaṃ brūhi kāryavidāṃ varaR_5,066.010.2
kāmam asya tvam evaikaḥ kāryasya parisādhaneR_5,066.011.1
paryāptaḥ paravīraghna yaśasyas te balodayaḥR_5,066.011.2
balaiḥ samagrair yadi māṃ hatvā rāvaṇam āhaveR_5,066.012.1
vijayī svāṃ purīṃ rāmo nayet tat syād yaśaskaramR_5,066.012.2
yathāhaṃ tasya vīrasya vanād upadhinā hṛtāR_5,066.013.1
rakṣasā tad bhayād eva tathā nārhati rāghavaḥR_5,066.013.2
balais tu saṃkulāṃ kṛtvā laṅkāṃ parabalārdanaḥR_5,066.014.1
māṃ nayed yadi kākutsthas tat tasya sadṛśaṃ bhavetR_5,066.014.2
tad yathā tasya vikrāntam anurūpaṃ mahātmanaḥR_5,066.015.1
bhavaty āhavaśūrasya tathā tvam upapādayaR_5,066.015.2
tad arthopahitaṃ vākyaṃ praśritaṃ hetusaṃhitamR_5,066.016.1
niśamyāhaṃ tataḥ śeṣaṃ vākyam uttaram abruvamR_5,066.016.2
devi haryṛkṣasainyānām īśvaraḥ plavatāṃ varaḥR_5,066.017.1
sugrīvaḥ sattvasaṃpannas tavārthe kṛtaniścayaḥR_5,066.017.2
tasya vikramasaṃpannāḥ sattvavanto mahābalāḥR_5,066.018.1
manaḥsaṃkalpasaṃpātā nideśe harayaḥ sthitāḥR_5,066.018.2
yeṣāṃ nopari nādhastān na tiryak sajjate gatiḥR_5,066.019.1
na ca karmasu sīdanti mahatsv amitatejasaḥR_5,066.019.2
asakṛt tair mahābhāgair vānarair balasaṃyutaiḥR_5,066.020.1
pradakṣiṇīkṛtā bhūmir vāyumārgānusāribhiḥR_5,066.020.2
madviśiṣṭāś ca tulyāś ca santi tatra vanaukasaḥR_5,066.021.1
mattaḥ pratyavaraḥ kaś cin nāsti sugrīvasaṃnidhauR_5,066.021.2
ahaṃ tāvad iha prāptaḥ kiṃ punas te mahābalāḥR_5,066.022.1
na hi prakṛṣṭāḥ preṣyante preṣyante hītare janāḥR_5,066.022.2
tad alaṃ paritāpena devi manyur vyapaitu teR_5,066.023.1
ekotpātena te laṅkām eṣyanti hariyūthapāḥR_5,066.023.2
mama pṛṣṭhagatau tau ca candrasūryāv ivoditauR_5,066.024.1
tvatsakāśaṃ mahābhāge nṛsiṃhāv āgamiṣyataḥR_5,066.024.2
arighnaṃ siṃhasaṃkāśaṃ kṣipraṃ drakṣyasi rāghavamR_5,066.025.1
lakṣmaṇaṃ ca dhanuṣpāṇiṃ laṅkā dvāram upasthitamR_5,066.025.2
nakhadaṃṣṭrāyudhān vīrān siṃhaśārdūlavikramānR_5,066.026.1
vānarān vānarendrābhān kṣipraṃ drakṣyasi saṃgatānR_5,066.026.2
śailāmbudan nikāśānāṃ laṅkāmalayasānuṣuR_5,066.027.1
nardatāṃ kapimukhyānām acirāc choṣyase svanamR_5,066.027.2
nivṛttavanavāsaṃ ca tvayā sārdham ariṃdamamR_5,066.028.1
abhiṣiktam ayodhyāyāṃ kṣipraṃ drakṣyasi rāghavamR_5,066.028.2
tato mayā vāgbhir adīnabhāṣiṇī śivābhir iṣṭābhir abhiprasāditāR_5,066.029.1
jagāma śāntiṃ mama maithilātmajā tavāpi śokena tathābhipīḍitāR_5,066.029.2
śrutvā hanumato vākyaṃ yathāvad abhibhāṣitamR_6,001.001.1
rāmaḥ prītisamāyukto vākyam uttaram abravītR_6,001.001.2
kṛtaṃ hanumatā kāryaṃ sumahad bhuvi duṣkaramR_6,001.002.1
manasāpi yad anyena na śakyaṃ dharaṇītaleR_6,001.002.2
na hi taṃ paripaśyāmi yas tareta mahārṇavamR_6,001.003.1
anyatra garuṇād vāyor anyatra ca hanūmataḥR_6,001.003.2
devadānavayakṣāṇāṃ gandharvoragarakṣasāmR_6,001.004.1
apradhṛṣyāṃ purīṃ laṅkāṃ rāvaṇena surakṣitāmR_6,001.004.2
ko viśet sudurādharṣāṃ rākṣasaiś ca surakṣitāmR_6,001.005.1
yo vīryabalasaṃpanno na samaḥ syād dhanūmataḥR_6,001.005.2
bhṛtyakāryaṃ hanumatā sugrīvasya kṛtaṃ mahatR_6,001.006.1
evaṃ vidhāya svabalaṃ sadṛśaṃ vikramasya caR_6,001.006.2
yo hi bhṛtyo niyuktaḥ san bhartrā karmaṇi duṣkareR_6,001.007.1
kuryāt tadanurāgeṇa tam āhuḥ puruṣottamamR_6,001.007.2
niyukto nṛpateḥ kāryaṃ na kuryād yaḥ samāhitaḥR_6,001.008.1
bhṛtyo yuktaḥ samarthaś ca tam āhuḥ puruṣādhamamR_6,001.008.2
tanniyoge niyuktena kṛtaṃ kṛtyaṃ hanūmatāR_6,001.009.1
na cātmā laghutāṃ nītaḥ sugrīvaś cāpi toṣitaḥR_6,001.009.2
ahaṃ ca raghuvaṃśaś ca lakṣmaṇaś ca mahābalaḥR_6,001.010.1
vaidehyā darśanenādya dharmataḥ parirakṣitāḥR_6,001.010.2
idaṃ tu mama dīnasyā mano bhūyaḥ prakarṣatiR_6,001.011.1
yad ihāsya priyākhyātur na kurmi sadṛśaṃ priyamR_6,001.011.2
eṣa sarvasvabhūtas tu pariṣvaṅgo hanūmataḥR_6,001.012.1
mayā kālam imaṃ prāpya dattas tasya mahātmanaḥR_6,001.012.2
sarvathā sukṛtaṃ tāvat sītāyāḥ parimārgaṇamR_6,001.013.1
sāgaraṃ tu samāsādya punar naṣṭaṃ mano mamaR_6,001.013.2
kathaṃ nāma samudrasya duṣpārasya mahāmbhasaḥR_6,001.014.1
harayo dakṣiṇaṃ pāraṃ gamiṣyanti samāhitāḥR_6,001.014.2
yady apy eṣa tu vṛttānto vaidehyā gadito mamaR_6,001.015.1
samudrapāragamane harīṇāṃ kim ivottaramR_6,001.015.2
ity uktvā śokasaṃbhrānto rāmaḥ śatrunibarhaṇaḥR_6,001.016.1
hanūmantaṃ mahābāhus tato dhyānam upāgamatR_6,001.016.2
taṃ tu śokaparidyūnaṃ rāmaṃ daśarathātmajamR_6,002.001.1
uvāca vacanaṃ śrīmān sugrīvaḥ śokanāśanamR_6,002.001.2
kiṃ tvaṃ saṃtapyase vīra yathānyaḥ prākṛtas tathāR_6,002.002.1
maivaṃ bhūs tyaja saṃtāpaṃ kṛtaghna iva sauhṛdamR_6,002.002.2
saṃtāpasya ca te sthānaṃ na hi paśyāmi rāghavaR_6,002.003.1
pravṛttāv upalabdhāyāṃ jñāte ca nilaye ripoḥR_6,002.003.2
dhṛtimāñ śāstravit prājñaḥ paṇḍitaś cāsi rāghavaR_6,002.004.1
tyajemāṃ pāpikāṃ buddhiṃ kṛtvātmevārthadūṣaṇīmR_6,002.004.2
samudraṃ laṅghayitvā tu mahānakrasamākulamR_6,002.005.1
laṅkām ārohayiṣyāmo haniṣyāmaś ca te ripumR_6,002.005.2
nirutsāhasya dīnasya śokaparyākulātmanaḥR_6,002.006.1
sarvārthā vyavasīdanti vyasanaṃ cādhigacchatiR_6,002.006.2
ime śūrāḥ samarthāś ca sarve no hariyūthapāḥR_6,002.007.1
tvatpriyārthaṃ kṛtotsāhāḥ praveṣṭum api pāvakamR_6,002.007.2
eṣāṃ harṣeṇa jānāmi tarkaś cāsmin dṛḍho mamaR_6,002.008.1
vikrameṇa samāneṣye sītāṃ hatvā yathā ripumR_6,002.008.2
setur atra yathā vadhyed yathā paśyema tāṃ purīmR_6,002.009.1
tasya rākṣasarājasya tathā tvaṃ kuru rāghavaR_6,002.009.2
dṛṣṭvā tāṃ hi purīṃ laṅkāṃ trikūṭaśikhare sthitāmR_6,002.010.1
hataṃ ca rāvaṇaṃ yuddhe darśanād upadhārayaR_6,002.010.2
setubaddhaḥ samudre ca yāval laṅkā samīpataḥR_6,002.011.1
sarvaṃ tīrṇaṃ ca vai sainyaṃ jitam ity upadhāryatāmR_6,002.011.2
ime hi samare śūrā harayaḥ kāmarūpiṇaḥR_6,002.012.1
tad alaṃ viklavā buddhī rājan sarvārthanāśanīR_6,002.012.2
yat tu kāryaṃ manuṣyeṇa śauṇḍīryam avalambatāR_6,002.013.1
śūrāṇāṃ hi manuṣyāṇāṃ tvadvidhānāṃ mahātmanāmR_6,002.013.2
vinaṣṭe vā pranaṣṭe vā śokaḥ sarvārthanāśanaḥR_6,002.014.1
tvaṃ tu buddhimatāṃ śreṣṭhaḥ sarvaśāstrārthakovidaḥR_6,002.014.2
madvidhaiḥ sacivaiḥ sārtham ariṃ jetum ihārhasiR_6,002.015.1
na hi paśyāmy ahaṃ kaṃ cit triṣu lokeṣu rāghavaR_6,002.015.2
gṛhītadhanuṣo yas te tiṣṭhed abhimukho raṇeR_6,002.016.1
vānareṣu samāsaktaṃ na te kāryaṃ vipatsyateR_6,002.016.2
acirād drakṣyase sītāṃ tīrtvā sāgaram akṣayamR_6,002.017.1
tad alaṃ śokam ālambya krodham ālamba bhūpateR_6,002.017.2
niśceṣṭāḥ kṣatriyā mandāḥ sarve caṇḍasya bibhyatiR_6,002.018.1
laṅganārthaṃ ca ghorasya samudrasya nadīpateḥR_6,002.018.2
sahāsmābhir ihopetaḥ sūkṣmabuddhir vicārayaR_6,002.019.1
ime hi samare śūrā harayaḥ kāmarūpiṇaḥR_6,002.019.2
tān arīn vidhamiṣyanti śilāpādapavṛṣṭibhiḥR_6,002.020.1
kathaṃ cit paripaśyāmas te vayaṃ varuṇālayamR_6,002.020.2
R_6,002.020R_6,002.021.1
kim uktvā bahudhā cāpi sarvathā vijayī bhavānR_6,002.021.2
sugrīvasya vacaḥ śrutvā hetumat paramārthavitR_6,003.001.1
pratijagrāha kākutstho hanūmantam athābravītR_6,003.001.2
tarasā setubandhena sāgarocchoṣaṇena vāR_6,003.002.1
sarvathā susamartho 'smi sāgarasyāsya laṅghaneR_6,003.002.2
kati durgāṇi durgāyā laṅkāyās tad bravīhi meR_6,003.003.1
jñātum icchāmi tat sarvaṃ darśanād iva vānaraR_6,003.003.2
balasya parimāṇaṃ ca dvāradurgakriyām apiR_6,003.004.1
gupti karma ca laṅkāyā rakṣasāṃ sadanāni caR_6,003.004.2
yathāsukhaṃ yathāvac ca laṅkāyām asi dṛṣṭavānR_6,003.005.1
saram ācakṣva tattvena sarvathā kuśalo hy asiR_6,003.005.2
śrutvā rāmasya vacanaṃ hanūmān mārutātmajaḥR_6,003.006.1
vākyaṃ vākyavidāṃ śreṣṭho rāmaṃ punar athābravītR_6,003.006.2
śrūyatāṃ sarvam ākhyāsye durgakarmavidhānataḥR_6,003.007.1
guptā purī yathā laṅkā rakṣitā ca yathā balaiḥR_6,003.007.2
parāṃ samṛddhiṃ laṅkāyāḥ sāgarasya ca bhīmatāmR_6,003.008.1
vibhāgaṃ ca balaughasya nirdeśaṃ vāhanasya caR_6,003.008.2
prahṛṣṭā muditā laṅkā mattadvipasamākulāR_6,003.009.1
mahatī rathasaṃpūrṇā rakṣogaṇasamākulāR_6,003.009.2
dṛḍhabaddhakavāṭāni mahāparighavanti caR_6,003.010.1
dvārāṇi vipulāny asyāś catvāri sumahānti caR_6,003.010.2
vapreṣūpalayantrāṇi balavanti mahānti caR_6,003.011.1
āgataṃ parasainyaṃ tais tatra pratinivāryateR_6,003.011.2
dvāreṣu saṃskṛtā bhīmāḥ kālāyasamayāḥ śitāḥR_6,003.012.1
śataśo rocitā vīraiḥ śataghnyo rakṣasāṃ gaṇaiḥR_6,003.012.2
sauvarṇaś ca mahāṃs tasyāḥ prākāro duṣpradharṣaṇaḥR_6,003.013.1
maṇividrumavaidūryamuktāvicaritāntaraḥR_6,003.013.2
sarvataś ca mahābhīmāḥ śītatoyā mahāśubhāḥR_6,003.014.1
agādhā grāhavatyaś ca parikhā mīnasevitāḥR_6,003.014.2
dvāreṣu tāsāṃ catvāraḥ saṃkramāḥ paramāyatāḥR_6,003.015.1
yantrair upetā bahubhir mahadbhir dṛḍhasaṃdhibhiḥR_6,003.015.2
trāyante saṃkramās tatra parasainyāgame satiR_6,003.016.1
yantrais tair avakīryante parikhāsu samantataḥR_6,003.016.2
ekas tv akampyo balavān saṃkramaḥ sumahādṛḍhaḥR_6,003.017.1
kāñcanair bahubhiḥ stambhair vedikābhiś ca śobhitaḥR_6,003.017.2
svayaṃ prakṛtisaṃpanno yuyutsū rāma rāvaṇaḥR_6,003.018.1
utthitaś cāpramattaś ca balānām anudarśaneR_6,003.018.2
laṅkā purī nirālambā devadurgā bhayāvahāR_6,003.019.1
nādeyaṃ pārvataṃ vanyaṃ kṛtrimaṃ ca caturvidhamR_6,003.019.2
sthitā pāre samudrasya dūrapārasya rāghavaR_6,003.020.1
naupathaś cāpi nāsty atra nirādeśaś ca sarvataḥR_6,003.020.2
śailāgre racitā durgā sā pūr devapuropamāR_6,003.021.1
vājivāraṇasaṃpūrṇā laṅkā paramadurjayāR_6,003.021.2
parighāś ca śataghnyaś ca yantrāṇi vividhāni caR_6,003.022.1
śobhayanti purīṃ laṅkāṃ rāvaṇasya durātmanaḥR_6,003.022.2
ayutaṃ rakṣasām atra paścimadvāram āśritamR_6,003.023.1
śūlahastā durādharṣāḥ sarve khaḍgāgrayodhinaḥR_6,003.023.2
niyutaṃ rakṣasām atra dakṣiṇadvāram āśritamR_6,003.024.1
caturaṅgeṇa sainyena yodhās tatrāpy anuttamāḥR_6,003.024.2
prayutaṃ rakṣasām atra pūrvadvāraṃ samāśritamR_6,003.025.1
carmakhaḍgadharāḥ sarve tathā sarvāstrakovidāḥR_6,003.025.2
arbudaṃ rakṣasām atra uttaradvāram āśritamR_6,003.026.1
rathinaś cāśvavāhāś ca kulaputrāḥ supūjitāḥR_6,003.026.2
śataṃ śatasahasrāṇāṃ madhyamaṃ gulmam āśritamR_6,003.027.1
yātudhānā durādharṣāḥ sāgrakoṭiś ca rakṣasāmR_6,003.027.2
te mayā saṃkramā bhagnāḥ parikhāś cāvapūritāḥR_6,003.028.1
dagdhā ca nagarī laṅkā prākārāś cāvasāditāḥR_6,003.028.2
yena kena tu mārgeṇa tarāma varuṇālayamR_6,003.029.1
hateti nagarī laṅkāṃ vānarair avadhāryatāmR_6,003.029.2
aṅgado dvivido maindo jāmbavān panaso nalaḥR_6,003.030.1
nīlaḥ senāpatiś caiva balaśeṣeṇa kiṃ tavaR_6,003.030.2
plavamānā hi gatvā tāṃ rāvaṇasya mahāpurīmR_6,003.031.1
saprakārāṃ sabhavanām ānayiṣyanti maithilīmR_6,003.031.2
evam ājñāpaya kṣipraṃ balānāṃ sarvasaṃgrahamR_6,003.032.1
muhūrtena tu yuktena prasthānam abhirocayaR_6,003.032.2
śrutvā hanūmato vākyaṃ yathāvad anupūrvaśaḥR_6,004.001.1
tato 'bravīn mahātejā rāmaḥ satyaparākramaḥR_6,004.001.2
yāṃ nivedayase laṅkāṃ purīṃ bhīmasya rakṣasaḥR_6,004.002.1
kṣipram enāṃ vadhiṣyāmi satyam etad bravīmi teR_6,004.002.2
asmin muhūrte sugrīva prayāṇam abhirocayeR_6,004.003.1
yukto muhūrto vijayaḥ prāpto madhyaṃ divākaraḥR_6,004.003.2
uttarā phalgunī hy adya śvas tu hastena yokṣyateR_6,004.004.1
abhiprayāma sugrīva sarvānīkasamāvṛtāḥR_6,004.004.2
nimittāni ca dhanyāni yāni prādurbhavanti meR_6,004.005.1
nihatya rāvaṇaṃ sītām ānayiṣyāmi jānakīmR_6,004.005.2
upariṣṭād dhi nayanaṃ sphuramāṇam idaṃ mamaR_6,004.006.1
vijayaṃ samanuprāptaṃ śaṃsatīva manorathamR_6,004.006.2
agre yātu balasyāsya nīlo mārgam avekṣitumR_6,004.007.1
vṛtaḥ śatasahasreṇa vānarāṇāṃ tarasvināmR_6,004.007.2
phalamūlavatā nīla śītakānanavāriṇāR_6,004.008.1
pathā madhumatā cāśu senāṃ senāpate nayaR_6,004.008.2
dūṣayeyur durātmānaḥ pathi mūlaphalodakamR_6,004.009.1
rākṣasāḥ parirakṣethās tebhyas tvaṃ nityam udyataḥR_6,004.009.2
nimneṣu vanadurgeṣu vaneṣu ca vanaukasaḥR_6,004.010.1
abhiplutyābhipaśyeyuḥ pareṣāṃ nihataṃ balamR_6,004.010.2
sāgaraughanibhaṃ bhīmam agrānīkaṃ mahābalāḥR_6,004.011.1
kapisiṃhā prakarṣantu śataśo 'tha sahasraśaḥR_6,004.011.2
gajaś ca girisaṃkāśo gavayaś ca mahābalaḥR_6,004.012.1
gavākṣaś cāgrato yāntu gavāṃ dṛptā ivarṣabhāḥR_6,004.012.2
yātu vānaravāhinyā vānaraḥ plavatāṃ patiḥR_6,004.013.1
pālayan dakṣiṇaṃ pārśvam ṛṣabho vānararṣabhaḥR_6,004.013.2
gandhahastīva durdharṣas tarasvī gandhamādanaḥR_6,004.014.1
yātu vānaravāhinyāḥ savyaṃ pārśvam adhiṣṭhitaḥR_6,004.014.2
yāsyāmi balamadhye 'haṃ balaugham abhiharṣayanR_6,004.015.1
adhiruhya hanūmantam airāvatam iveśvaraḥR_6,004.015.2
aṅgadenaiṣa saṃyātu lakṣmaṇaś cāntakopamaḥR_6,004.016.1
sārvabhaumeṇa bhūteśo draviṇādhipatir yathāR_6,004.016.2
jāmbavāṃś ca suṣeṇaś ca vegadarśī ca vānaraḥR_6,004.017.1
ṛkṣarājo mahāsattvaḥ kukṣiṃ rakṣantu te trayaḥR_6,004.017.2
rāghavasya vacaḥ śrutvā sugrīvo vāhinīpatiḥR_6,004.018.1
vyādideśa mahāvīryān vānarān vānararṣabhaḥR_6,004.018.2
te vānaragaṇāḥ sarve samutpatya yuyutsavaḥR_6,004.019.1
guhābhyaḥ śikharebhyaś ca āśu pupluvire tadāR_6,004.019.2
tato vānararājena lakṣmaṇena ca pūjitaḥR_6,004.020.1
jagāma rāmo dharmātmā sasainyo dakṣiṇāṃ diśamR_6,004.020.2
śataiḥ śatasahasraiś ca koṭībhir ayutair apiR_6,004.021.1
vāraṇābhiś ca haribhir yayau parivṛtas tadāR_6,004.021.2
R_6,004.021R_6,004.022.1
taṃ yāntam anuyāti sma mahatī harivāhinīR_6,004.022.2
āplavantaḥ plavantaś ca garjantaś ca plavaṃgamāḥR_6,004.023.1
kṣvelanto ninadantaś ca jagmur vai dakṣiṇāṃ diśamR_6,004.023.2
bhakṣayantaḥ sugandhīni madhūni ca phalāni caR_6,004.024.1
udvahanto mahāvṛkṣān mañjarīpuñjadhāriṇaḥR_6,004.024.2
anyonyaṃ sahasā dṛṣṭā nirvahanti kṣipanti caR_6,004.025.1
patantaś cotpatanty anye pātayanty apare parānR_6,004.025.2
rāvaṇo no nihantavyaḥ sarve ca rajanīcarāḥR_6,004.026.1
iti garjanti harayo rāghavasya samīpataḥR_6,004.026.2
purastād ṛṣabho vīro nīlaḥ kumuda eva caR_6,004.027.1
pathānaṃ śodhayanti sma vānarair bahubhiḥ sahaR_6,004.027.2
madhye tu rājā sugrīvo rāmo lakṣmaṇa eva caR_6,004.028.1
bahubhir balibhir bhīmair vṛtāḥ śatrunibarhaṇaḥR_6,004.028.2
hariḥ śatabalir vīraḥ koṭībhir daśabhir vṛtaḥR_6,004.029.1
sarvām eko hy avaṣṭabhya rarakṣa harivāhinīmR_6,004.029.2
koṭīśataparīvāraḥ kesarī panaso gajaḥR_6,004.030.1
arkaś cātibalaḥ pārśvam ekaṃ tasyābhirakṣatiR_6,004.030.2
suṣeṇo jāmbavāṃś caiva ṛkṣair bahubhir āvṛtaḥR_6,004.031.1
sugrīvaṃ purataḥ kṛtvā jaghanaṃ saṃrarakṣatuḥR_6,004.031.2
teṣāṃ senāpatir vīro nīlo vānarapuṃgavaḥR_6,004.032.1
saṃpatan patatāṃ śreṣṭhas tad balaṃ paryapālayatR_6,004.032.2
darīmikhaḥ prajaṅghaś ca jambho 'tha rabhasaḥ kapiḥR_6,004.033.1
sarvataś ca yayur vīrās tvarayantaḥ plavaṃgamānR_6,004.033.2
evaṃ te hariśārdūlā gacchanto baladarpitāḥR_6,004.034.1
apaśyaṃs te giriśreṣṭhaṃ sahyaṃ drumalatāyutamR_6,004.034.2
sāgaraughanibhaṃ bhīmaṃ tad vānarabalaṃ mahatR_6,004.035.1
niḥsasarpa mahāghoṣaṃ bhīmavega ivārṇavaḥR_6,004.035.2
tasya dāśaratheḥ pārśve śūrās te kapikuñjarāḥR_6,004.036.1
tūrṇam āpupluvuḥ sarve sadaśvā iva coditāḥR_6,004.036.2
kapibhyām uhyamānau tau śuśubhate nararṣabhauR_6,004.037.1
mahadbhyām iva saṃspṛṣṭau grāhābhyāṃ candrabhāskarauR_6,004.037.2
tam aṅgadagato rāmaṃ lakṣmaṇaḥ śubhayā girāR_6,004.038.1
uvāca pratipūrṇārthaḥ smṛtimān pratibhānavānR_6,004.038.2
hṛtām avāpya vaidehīṃ kṣipraṃ hatvā ca rāvaṇamR_6,004.039.1
samṛddhārthaḥ samṛddhārthām ayodhyāṃ pratiyāsyasiR_6,004.039.2
mahānti ca nimittāni divi bhūmau ca rāghavaR_6,004.040.1
śubhānti tava paśyāmi sarvāṇy evārthasiddhayeR_6,004.040.2
anu vāti śubho vāyuḥ senāṃ mṛduhitaḥ sukhaḥR_6,004.041.1
pūrṇavalgusvarāś ceme pravadanti mṛgadvijāḥR_6,004.041.2
prasannāś ca diśaḥ sarvā vimalaś ca divākaraḥR_6,004.042.1
uśanā ca prasannārcir anu tvāṃ bhārgavo gataḥR_6,004.042.2
brahmarāśir viśuddhaś ca śuddhāś ca paramarṣayaḥR_6,004.043.1
arciṣmantaḥ prakāśante dhruvaṃ sarve pradakṣiṇamR_6,004.043.2
triśaṅkur vimalo bhāti rājarṣiḥ sapurohitaḥR_6,004.044.1
pitāmahavaro 'smākam iṣkvākūṇāṃ mahātmanāmR_6,004.044.2
vimale ca prakāśete viśākhe nirupadraveR_6,004.045.1
nakṣatraṃ param asmākam ikṣvākūṇāṃ mahātmanāmR_6,004.045.2
nairṛtaṃ nairṛtānāṃ ca nakṣatram abhipīḍyateR_6,004.046.1
mūlaṃ mūlavatā spṛṣṭaṃ dhūpyate dhūmaketunāR_6,004.046.2
saraṃ caitad vināśāya rākṣasānām upasthitamR_6,004.047.1
kāle kālagṛhītānāṃ nakatraṃ grahapīḍitamR_6,004.047.2
prasannāḥ surasāś cāpo vanāni phalavanti caR_6,004.048.1
pravānty abhyadhikaṃ gandhā yathartukusumā drumāḥR_6,004.048.2
vyūḍhāni kapisainyāni prakāśante 'dhikaṃ prabhoR_6,004.049.1
devānām iva sainyāni saṃgrāme tārakāmayeR_6,004.049.2
evam ārya samīkṣyaitān prīto bhavitum arhasiR_6,004.050.1
iti bhrātaram āśvāsya hṛṣṭaḥ saumitrir abravītR_6,004.050.2
athāvṛtya mahīṃ kṛtsnāṃ jagāma mahatī camūḥR_6,004.051.1
ṛkṣavānaraśārdūlair nakhadaṃṣṭrāyudhair vṛtāR_6,004.051.2
karāgraiś caraṇāgraiś ca vānarair uddhataṃ rajaḥR_6,004.052.1
bhaumam antardadhe lokaṃ nivārya savituḥ prabhāmR_6,004.052.2
sā sma yāti divārātraṃ mahatī harivāhinīR_6,004.053.1
hṛṣṭapramuditā senā sugrīveṇābhirakṣitāR_6,004.053.2
vanarās tvaritaṃ yānti sarve yuddhābhinandanaḥR_6,004.054.1
mumokṣayiṣavaḥ sītāṃ muhūrtaṃ kvāpi nāsataR_6,004.054.2
tataḥ pādapasaṃbādhaṃ nānāmṛgasamākulamR_6,004.055.1
sahyaparvatam āsedur malayaṃ ca mahī dharamR_6,004.055.2
kānanāni vicitrāṇi nadīprasravaṇāni caR_6,004.056.1
paśyann api yayau rāmaḥ sahyasya malayasya caR_6,004.056.2
campakāṃs tilakāṃś cūtān aśokān sinduvārakānR_6,004.057.1
karavīrāṃś ca timiśān bhañjanti sma plavaṃgamāḥR_6,004.057.2
phalāny amṛtagandhīni mūlāni kusumāni caR_6,004.058.1
bubhujur vānarās tatra pādapānāṃ balotkaṭāḥR_6,004.058.2
droṇamātrapramāṇāni lambamānāni vānarāḥR_6,004.059.1
yayuḥ pibanto hṛṣṭās te madhūni madhupiṅgalāḥR_6,004.059.2
pādapān avabhañjanto vikarṣantas tathā latāḥR_6,004.060.1
vidhamanto girivarān prayayuḥ plavagarṣabhāḥR_6,004.060.2
vṛkṣebhyo 'nye tu kapayo nardanto madhudarpitāḥR_6,004.061.1
anye vṛkṣān prapadyante prapatanty api cāpareR_6,004.061.2
babhūva vasudhā tais tu saṃpūrṇā haripuṃgavaiḥR_6,004.062.1
yathā kamalakedāraiḥ pakvair iva vasuṃdharāR_6,004.062.2
mahendram atha saṃprāpya rāmo rājīvalocanaḥR_6,004.063.1
adhyārohan mahābāhuḥ śikharaṃ drumabhūṣitamR_6,004.063.2
tataḥ śikharam āruhya rāmo daśarathātmajaḥR_6,004.064.1
kūrmamīnasamākīrṇam apaśyat salilāśayamR_6,004.064.2
te sahyaṃ samatikramya malayaṃ ca mahāgirimR_6,004.065.1
āsedur ānupūrvyeṇa samudraṃ bhīmaniḥsvanamR_6,004.065.2
avaruhya jagāmāśu velāvanam anuttamamR_6,004.066.1
rāmo ramayatāṃ śreṣṭhaḥ sasugrīvaḥ salakṣmaṇaḥR_6,004.066.2
atha dhautopalatalāṃ toyaughaiḥ sahasotthitaiḥR_6,004.067.1
velām āsādya vipulāṃ rāmo vacanam abravītR_6,004.067.2
ete vayam anuprāptāḥ sugrīva varuṇālayamR_6,004.068.1
ihedānīṃ vicintā sā yā na pūrvaṃ samutthitāR_6,004.068.2
ataḥ paramatīro 'yaṃ sāgaraḥ saritāṃ patiR_6,004.069.1
na cāyam anupāyena śakyas taritum arṇavaḥR_6,004.069.2
tad ihaiva niveśo 'stu mantraḥ prastūyatām ihaR_6,004.070.1
yathedaṃ vānarabalaṃ paraṃ pāram avāpnuyātR_6,004.070.2
itīva sa mahābāhuḥ sītāharaṇakarśitaḥR_6,004.071.1
rāmaḥ sāgaram āsādya vāsam ājñāpayat tadāR_6,004.071.2
svāṃ svāṃ senāṃ samutsṛjya mā ca kaś cit kuto vrajetR_6,004.072.1
gacchantu vānarāḥ śūrā jñeyaṃ channaṃ bhayaṃ ca naḥR_6,004.072.2
rāmasya vacanaṃ śrutvā sugrīvaḥ sahalakṣmaṇaḥR_6,004.073.1
senāṃ nyaveśayat tīre sāgarasya drumāyuteR_6,004.073.2
virarāja samīpasthaṃ sāgarasya tu tad balamR_6,004.074.1
madhupāṇḍujalaḥ śrīmān dvitīya iva sāgaraḥR_6,004.074.2
velāvanam upāgamya tatas te haripuṃgavāḥR_6,004.075.1
viniviṣṭāḥ paraṃ pāraṃ kāṅkṣamāṇā mahodadheḥR_6,004.075.2
sā mahārṇavam āsādya hṛṣṭā vānaravāhinīR_6,004.076.1
vāyuvegasamādhūtaṃ paśyamānā mahārṇavamR_6,004.076.2
dūrapāram asaṃbādhaṃ rakṣogaṇaniṣevitamR_6,004.077.1
paśyanto varuṇāvāsaṃ niṣedur hariyūthapāḥR_6,004.077.2
caṇḍanakragrahaṃ ghoraṃ kṣapādau divasakṣayeR_6,004.078.1
candrodaye samādhūtaṃ praticandrasamākulamR_6,004.078.2
caṇḍānilamahāgrāhaiḥ kīrṇaṃ timitimiṃgilaiḥR_6,004.079.1
dīptabhogair ivākrīrṇaṃ bhujaṃgair varuṇālayamR_6,004.079.2
avagāḍhaṃ mahāsattair nānāśailasamākulamR_6,004.080.1
durgaṃ drugam amārgaṃ tam agādham asurālayamR_6,004.080.2
makarair nāgabhogaiś ca vigāḍhā vātalohitāḥR_6,004.081.1
utpetuś ca nipetuś ca pravṛddhā jalarāśayaḥR_6,004.081.2
agnicūrṇam ivāviddhaṃ bhāskarāmbumanoragamR_6,004.082.1
surāriviṣayaṃ ghoraṃ pātālaviṣamaṃ sadāR_6,004.082.2
sāgaraṃ cāmbaraprakhyam ambaraṃ sāgaropamamR_6,004.083.1
sāgaraṃ cāmbaraṃ ceti nirviśeṣam adṛśyataR_6,004.083.2
saṃpṛktaṃ nabhasā hy ambhaḥ saṃpṛktaṃ ca nabho 'mbhasāR_6,004.084.1
tādṛgrūpe sma dṛśyete tārā ratnasamākuleR_6,004.084.2
samutpatitameghasya vīcci mālākulasya caR_6,004.085.1
viśeṣo na dvayor āsīt sāgarasyāmbarasya caR_6,004.085.2
anyonyair āhatāḥ saktāḥ sasvanur bhīmaniḥsvanāḥR_6,004.086.1
ūrmayaḥ sindhurājasya mahābherya ivāhaveR_6,004.086.2
ratnaughajalasaṃnādaṃ viṣaktam iva vāyunāR_6,004.087.1
utpatantam iva kruddhaṃ yādogaṇasamākulamR_6,004.087.2
aniloddhūtam ākāśe pravalgatam ivormibhiḥR_6,004.088.1
bhrāntormijalasaṃnādaṃ pralolam iva sāgaramR_6,004.088.2
sā tu nīlena vidhivat svārakṣā susamāhitāR_6,005.001.1
sāgarasyottare tīre sādhu senā niveśitāR_6,005.001.2
maindaś ca dvividhaś cobhau tatra vānarapuṃgavauR_6,005.002.1
viceratuś ca tāṃ senāṃ rakṣārthaṃ sarvato diśamR_6,005.002.2
niviṣṭāyāṃ tu senāyāṃ tīre nadanadīpateḥR_6,005.003.1
pārśvasthaṃ lakṣmaṇaṃ dṛṣṭvā rāmo vacanam abravītR_6,005.003.2
śokaś ca kila kālena gacchatā hy apagacchatiR_6,005.004.1
mama cāpaśyataḥ kāntām ahany ahani vardhateR_6,005.004.2
na me duḥkhaṃ priyā dūre na me duḥkhaṃ hṛteti caR_6,005.005.1
etad evānuśocāmi vayo 'syā hy ativartateR_6,005.005.2
vāhi vāta yataḥ kanyā tāṃ spṛṣṭvā mām api spṛśaR_6,005.006.1
tvayi me gātrasaṃsparśaś candre dṛṣṭisamāgamaḥR_6,005.006.2
tan me dahati gātrāṇi viṣaṃ pītam ivāśayeR_6,005.007.1
hā nātheti priyā sā māṃ hriyamāṇā yad abravītR_6,005.007.2
tadviyogendhanavatā taccintāvipulārciṣāR_6,005.008.1
rātriṃ divaṃ śarīraṃ me dahyate madanāgnināR_6,005.008.2
avagāhyārṇavaṃ svapsye saumitre bhavatā vināR_6,005.009.1
kathaṃ cit prajvalan kāmaḥ samāsuptaṃ jale dahetR_6,005.009.2
bahv etat kāmayānasya śakyam etena jīvitumR_6,005.010.1
yad ahaṃ sā ca vāmorur ekāṃ dharaṇim āśritauR_6,005.010.2
kedārasyeva kedāraḥ sodakasya nirūdakaḥR_6,005.011.1
upasnehena jīvāmi jīvantīṃ yac chṛṇomi tāmR_6,005.011.2
kadā tu khalu susśoṇīṃ śatapatrāyatekṣaṇāmR_6,005.012.1
vijitya śatrūn drakṣyāmi sītāṃ sphītām iva śriyamR_6,005.012.2
kadā nu cārubimbauṣṭhaṃ tasyāḥ padmam ivānanamR_6,005.013.1
īṣadunnamya pāsyāmi rasāyanam ivāturaḥR_6,005.013.2
tau tasyāḥ saṃhatau pīnau stanau tālaphalopamauR_6,005.014.1
kadā nu khalu sotkampau hasantyā māṃ bhajiṣyataḥR_6,005.014.2
sā nūnam asitāpāṅgī rakṣomadhyagatā satīR_6,005.015.1
mannāthā nāthahīneva trātāraṃ nādhigacchatiR_6,005.015.2
kadā vikṣobhya rakṣāṃsi sā vidhūyotpatiṣyatiR_6,005.016.1
vidhūya jaladān nīlāñ śaśilekhā śaratsv ivaR_6,005.016.2
svabhāvatanukā nūnaṃ śokenānaśanena caR_6,005.017.1
bhūyas tanutarā sītā deśakālaviparyayātR_6,005.017.2
kadā nu rākṣasendrasya nidhāyorasi sāyakānR_6,005.018.1
sītāṃ pratyāhariṣyāmi śokam utsṛjya mānasaṃR_6,005.018.2
kadā nu khalu māṃ sādhvī sītāmarasutopamāR_6,005.019.1
sotkaṇṭhā kaṇṭham ālambya mokṣyaty ānandajaṃ jalamR_6,005.019.2
kadā śokam imaṃ ghoraṃ maithilī viprayogajamR_6,005.020.1
sahasā vipramokṣyāmi vāsaḥ śukletaraṃ yathāR_6,005.020.2
evaṃ vilapatas tasya tatra rāmasya dhīmataḥR_6,005.021.1
dinakṣayān mandavapur bhāskaro 'stam upāgamatR_6,005.021.2
āśvāsito lakṣmaṇena rāmaḥ saṃdhyām upāsataR_6,005.022.1
smaran kamalapatrākṣīṃ sītāṃ śokākulīkṛtaḥR_6,005.022.2
rākṣasendro hanumatā śakreṇeva mahātmanāR_6,006.001.1
abravīd rākṣasān sarvān hriyā kiṃ cid avāṅmukhaḥR_6,006.001.2
dharṣitā ca praviṣṭā ca laṅkā duṣprasahā purīR_6,006.002.1
tena vānaramātreṇa dṛṣṭā sītā ca jānakīR_6,006.002.2
prasādo dharṣitaś caityaḥ pravarā rākṣasā hatāḥR_6,006.003.1
āvilā ca purī laṅkā sarvā hanumatā kṛtāR_6,006.003.2
kiṃ kariṣyāmi bhadraṃ vaḥ kiṃ vā yuktam anantaramR_6,006.004.1
ucyatāṃ naḥ samarthaṃ yat kṛtaṃ ca sukṛtaṃ bhavetR_6,006.004.2
mantramūlaṃ hi vijayaṃ prāhur āryā manasvinaḥR_6,006.005.1
tasmād vai rocaye mantraṃ rāmaṃ prati mahābalāḥR_6,006.005.2
trividhāḥ puruṣā loke uttamādhamamadhyamāḥR_6,006.006.1
teṣāṃ tu samavetānāṃ guṇadoṣaṃ vadāmy ahamR_6,006.006.2
mantribhir hitasaṃyuktaiḥ samarthair mantranirṇayeR_6,006.007.1
mitrair vāpi samānārthair bāndhavair api vā hitaiḥR_6,006.007.2
sahito mantrayitvā yaḥ karmārambhān pravartayetR_6,006.008.1
daive ca kurute yatnaṃ tam āhuḥ puruṣottamamR_6,006.008.2
eko 'rthaṃ vimṛśed eko dharme prakurute manaḥR_6,006.009.1
ekaḥ kāryāṇi kurute tam āhur madhyamaṃ naramR_6,006.009.2
guṇadoṣāv aniścitya tyaktvā daivavyapāśrayamR_6,006.010.1
kariṣyāmīti yaḥ kāryam upekṣet sa narādhamaḥR_6,006.010.2
yatheme puruṣā nityam uttamādhamamadhyamāḥR_6,006.011.1
evaṃ mantro 'pi vijñeya uttamādhamamadhyamaḥR_6,006.011.2
aikamatyam upāgamya śāstradṛṣṭena cakṣuṣāR_6,006.012.1
mantriṇo yatra nirastās tam āhur mantram uttamamR_6,006.012.2
bahvyo 'pi matayo gatvā mantriṇo hy arthanirṇayeR_6,006.013.1
punar yatraikatāṃ prāptaḥ sa mantro madhyamaḥ smṛtaḥR_6,006.013.2
anyonyamatim āsthāya yatra saṃpratibhāṣyateR_6,006.014.1
na caikamatye śreyo 'sti mantraḥ so 'dhama ucyateR_6,006.014.2
tasmāt sumantritaṃ sādhu bhavanto mantrisattamāḥR_6,006.015.1
kāryaṃ saṃpratipadyantām etat kṛtyatamaṃ mamaR_6,006.015.2
vānarāṇāṃ hi vīrāṇāṃ sahasraiḥ parivāritaḥR_6,006.016.1
rāmo 'bhyeti purīṃ laṅkām asmākam uparodhakaḥR_6,006.016.2
tariṣyati ca suvyaktaṃ rāghavaḥ sāgaraṃ sukhamR_6,006.017.1
tarasā yuktarūpeṇa sānujaḥ sabalānugaḥR_6,006.017.2
asminn evaṃgate kārye viruddhe vānaraiḥ sahaR_6,006.018.1
hitaṃ pure ca sainye ca sarvaṃ saṃmantryatāṃ mamaR_6,006.018.2
ity uktā rākṣasendreṇa rākṣasās te mahābalāḥR_6,007.001.1
ūcuḥ prāñjalayaḥ sarve rāvaṇaṃ rākṣaseśvaramR_6,007.001.2
rājan parighaśaktyṛṣṭiśūlapaṭṭasasaṃkulamR_6,007.002.1
sumahan no balaṃ kasmād viṣādaṃ bhajate bhavānR_6,007.002.2
kailāsaśikharāvāsī yakṣair bahubhir āvṛtaḥR_6,007.003.1
sumahat kadanaṃ kṛtvā vaśyas te dhanadaḥ kṛtaḥR_6,007.003.2
sa maheśvarasakhyena ślāghamānas tvayā vibhoR_6,007.004.1
nirjitaḥ samare roṣāl lokapālo mahābalaḥR_6,007.004.2
vinihatya ca yakṣaughān vikṣobhya ca vigṛhya caR_6,007.005.1
tvayā kailāsaśikharād vimānam idam āhṛtamR_6,007.005.2
mayena dānavendreṇa tvadbhayāt sakhyam icchatāR_6,007.006.1
duhitā tava bhāryārthe dattā rākṣasapuṃgavaR_6,007.006.2
dānavendro madhur nāma vīryotsikto durāsadaḥR_6,007.007.1
vigṛhya vaśam ānītaḥ kumbhīnasyāḥ sukhāvahaḥR_6,007.007.2
nirjitās te mahābāho nāgā gatvā rasātalamR_6,007.008.1
vāsukis takṣakaḥ śaṅkho jaṭī ca vaśam āhṛtāḥR_6,007.008.2
akṣayā balavantaś ca śūrā labdhavarāḥ punaḥR_6,007.009.1
tvayā saṃvatsaraṃ yuddhvā samare dānavā vibhoR_6,007.009.2
svabalaṃ samupāśritya nītā vaśam ariṃdamaR_6,007.010.1
māyāś cādhigatās tatra bahavo rākṣasādhipaR_6,007.010.2
śūrāś ca balavantaś ca varuṇasya sutā raṇeR_6,007.011.1
nirjitās te mahābāho caturvidhabalānugāḥR_6,007.011.2
mṛtyudaṇḍamahāgrāhaṃ śālmalidvīpamaṇḍitamR_6,007.012.1
avagāhya tvayā rājan yamasya balasāgaramR_6,007.012.2
jayaś ca viplulaḥ prāpto mṛtyuś ca pratiṣedhitaḥR_6,007.013.1
suyuddhena ca te sarve lokās tatra sutoṣitāḥR_6,007.013.2
kṣatriyair bahubhir vīraiḥ śakratulyaparākramaiḥR_6,007.014.1
āsīd vasumatī pūrṇā mahadbhir iva pādapaiḥR_6,007.014.2
teṣāṃ vīryaguṇotsāhair na samo rāghavo raṇeR_6,007.015.1
prasahya te tvayā rājan hatāḥ paramadurjayāḥR_6,007.015.2
rājan nāpad ayukteyam āgatā prākṛtāj janātR_6,007.016.1
hṛdi naiva tvayā kāryā tvaṃ vadhiṣyasi rāghavamR_6,007.016.2
tato nīlāmbudanibhaḥ prahasto nāma rākṣasaḥR_6,008.001.1
abravīt prāñjalir vākyaṃ śūraḥ senāpatis tadāR_6,008.001.2
devadānavagandharvāḥ piśācapatagoragāḥR_6,008.002.1
na tvāṃ dharṣayituṃ śaktāḥ kiṃ punar vānarā raṇeR_6,008.002.2
sarve pramattā viśvastā vañcitāḥ sma hanūmatāR_6,008.003.1
na hi me jīvato gacchej jīvan sa vanagocaraḥR_6,008.003.2
sarvāṃ sāgaraparyantāṃ saśailavanakānanāmR_6,008.004.1
karomy avānarāṃ bhūmim ājñāpayatu māṃ bhavānR_6,008.004.2
rakṣāṃ caiva vidhāsyāmi vānarād rajanīcaraR_6,008.005.1
nāgamiṣyati te duḥkhaṃ kiṃ cid ātmāparādhajamR_6,008.005.2
abravīc ca susaṃkruddho durmukho nāma rākṣasaḥR_6,008.006.1
idaṃ na kṣamaṇīyaṃ hi sarveṣāṃ naḥ pradharṣaṇamR_6,008.006.2
ayaṃ paribhavo bhūyaḥ purasyāntaḥpurasya caR_6,008.007.1
śrīmato rākṣasendrasya vānarendrapradharṣaṇamR_6,008.007.2
asmin muhūrte hatvaiko nivartiṣyāmi vānarānR_6,008.008.1
praviṣṭān sāgaraṃ bhīmam ambaraṃ vā rasātalamR_6,008.008.2
tato 'bravīt susaṃkruddho vajradaṃṣṭro mahābalaḥR_6,008.009.1
pragṛhya parighaṃ ghoraṃ māṃsaśoṇitarūpitamR_6,008.009.2
kiṃ vo hanumatā kāryaṃ kṛpaṇena tapasvināR_6,008.010.1
rāme tiṣṭhati durdharṣe sugrīve sahalakṣmaṇeR_6,008.010.2
adya rāmaṃ sasugrīvaṃ parigheṇa salakṣmaṇamR_6,008.011.1
āgamiṣyāmi hatvaiko vikṣobhya harivāhinīmR_6,008.011.2
kaumbhakarṇis tato vīro nikumbho nāma vīryavānR_6,008.012.1
abravīt paramakurddho rāvaṇaṃ lokarāvaṇamR_6,008.012.2
sarve bhavantas tiṣṭhantu mahārājena saṃgatāḥR_6,008.013.1
aham eko haniṣyāmi rāghavaṃ sahalakṣmaṇamR_6,008.013.2
tato vajrahanur nāma rākṣasaḥ parvatopamaḥR_6,008.014.1
kruddhaḥ parilihan vaktraṃ jihvayā vākyam abravītR_6,008.014.2
svairaṃ kurvantu kāryāṇi bhavanto vigatajvarāḥR_6,008.015.1
eko 'haṃ bhakṣayiṣyāmi tān sarvān hariyūthapānR_6,008.015.2
aham eko haniṣyāmi sugrīvaṃ sahalakṣmaṇamR_6,008.016.1
sāṅgadaṃ ca hanūmantaṃ rāmaṃ ca raṇakuñjaramR_6,008.016.2
tato nikumbho rabhasaḥ sūryaśatrur mahābalaḥR_6,009.001.1
suptaghno yajñakopaś ca mahāpārśvo mahodaraḥR_6,009.001.2
agniketuś ca durdharṣo raśmiketuś ca rākṣasaḥR_6,009.002.1
indrajic ca mahātejā balavān rāvaṇātmajaḥR_6,009.002.2
prahasto 'tha virūpākṣo vajradaṃṣṭro mahābalaḥR_6,009.003.1
dhūmrākṣaś cātikāyaś ca durmukhaś caiva rākṣasaḥR_6,009.003.2
parighān paṭṭasān prāsāñ śaktiśūlaparaśvadhānR_6,009.004.1
cāpāni ca sabāṇāni khaḍgāṃś ca vipulāñ śitānR_6,009.004.2
pragṛhya paramakruddhāḥ samutpatya ca rākṣasāḥR_6,009.005.1
abruvan rāvaṇaṃ sarve pradīptā iva tejasāR_6,009.005.2
adya rāmaṃ vadhiṣyāmaḥ sugrīvaṃ ca salakṣmaṇamR_6,009.006.1
kṛpaṇaṃ ca hanūmantaṃ laṅkā yena pradharṣitāR_6,009.006.2
tān gṛhītāyudhān sarvān vārayitvā vibhīṣaṇaḥR_6,009.007.1
abravīt prāñjalir vākyaṃ punaḥ pratyupaveśya tānR_6,009.007.2
apy upāyais tribhis tāta yo 'rthaḥ prāptuṃ na śakyateR_6,009.008.1
tasya vikramakālāṃs tān yuktān āhur manīṣiṇaḥR_6,009.008.2
pramatteṣv abhiyukteṣu daivena prahateṣu caR_6,009.009.1
vikramās tāta sidhyanti parīkṣya vidhinā kṛtāḥR_6,009.009.2
apramattaṃ kathaṃ taṃ tu vijigīṣuṃ bale sthitamR_6,009.010.1
jitaroṣaṃ durādharṣaṃ pradharṣayitum icchathaR_6,009.010.2
samudraṃ laṅghayitvā tu ghoraṃ nadanadīpatimR_6,009.011.1
kṛtaṃ hanumatā karma duṣkaraṃ tarkayeta kaḥR_6,009.011.2
balāny aparimeyāni vīryāṇi ca niśācarāḥR_6,009.012.1
pareṣāṃ sahasāvajñā na kartavyā kathaṃ canaR_6,009.012.2
kiṃ ca rākṣasarājasya rāmeṇāpakṛtaṃ purāR_6,009.013.1
ājahāra janasthānād yasya bhāryāṃ yaśasvinaḥR_6,009.013.2
kharo yady ativṛttas tu rāmeṇa nihato raṇeR_6,009.014.1
avaśyaṃ prāṇināṃ prāṇā rakṣitavyā yathā balamR_6,009.014.2
etannimittaṃ vaidehī bhayaṃ naḥ sumahad bhavetR_6,009.015.1
āhṛtā sā parityājyā kalahārthe kṛte na kimR_6,009.015.2
na naḥ kṣamaṃ vīryavatā tena dharmānuvartināR_6,009.016.1
vairaṃ nirarthakaṃ kartuṃ dīyatām asya maithilīR_6,009.016.2
yāvan na sagajāṃ sāśvāṃ bahuratnasamākulāmR_6,009.017.1
purīṃ dārayate bāṇair dīyatām asya maithilīR_6,009.017.2
yāvat sughorā mahatī durdharṣā harivāhinīR_6,009.018.1
nāvaskandati no laṅkāṃ tāvat sītā pradīyatāmR_6,009.018.2
vinaśyed dhi purī laṅkā śūrāḥ sarve ca rākṣasāḥR_6,009.019.1
rāmasya dayitā patnī na svayaṃ yadi dīyateR_6,009.019.2
prasādaye tvāṃ bandhutvāt kuruṣva vacanaṃ mamaR_6,009.020.1
hitaṃ pathyaṃ tv ahaṃ brūmi dīyatām asya maithilīR_6,009.020.2
purā śaratsūryamarīcisaṃnibhān navāgrapuṅkhān sudṛḍhān nṛpātmajaḥR_6,009.021.1
sṛjaty amoghān viśikhān vadhāya te pradīyatāṃ dāśarathāya maithilīR_6,009.021.2
tyajasva kopaṃ sukhadharmanāśanaṃ bhajasva dharmaṃ ratikīrtivardhanamR_6,009.022.1
prasīda jīvema saputrabāndhavāḥ pradīyatāṃ dāśarathāya maithilīR_6,009.022.2
suniviṣṭaṃ hitaṃ vākyam uktavantaṃ vibhīṣaṇamR_6,010.001.1
abravīt paruṣaṃ vākyaṃ rāvaṇaḥ kālacoditaḥR_6,010.001.2
vaset saha sapatnena kruddhenāśīviṣeṇa vāR_6,010.002.1
na tu mitrapravādena saṃvasec chatrusevināR_6,010.002.2
jānāmi śīlaṃ jñātīnāṃ sarvalokeṣu rākṣasaR_6,010.003.1
hṛṣyanti vyasaneṣv ete jñātīnāṃ jñātayaḥ sadāR_6,010.003.2
pradhānaṃ sādhakaṃ vaidyaṃ dharmaśīlaṃ ca rākṣasaR_6,010.004.1
jñātayo hy avamanyante śūraṃ paribhavanti caR_6,010.004.2
nityam anyonyasaṃhṛṣṭā vyasaneṣv ātatāyinaḥR_6,010.005.1
pracchannahṛdayā ghorā jñātayas tu bhayāvahāḥR_6,010.005.2
śrūyante hastibhir gītāḥ ślokāḥ padmavane kva citR_6,010.006.1
pāśahastān narān dṛṣṭvā śṛṇu tān gadato mamaR_6,010.006.2
nāgnir nānyāni śastrāṇi na naḥ pāśā bhayāvahāḥR_6,010.007.1
ghorāḥ svārthaprayuktās tu jñātayo no bhayāvahāḥR_6,010.007.2
upāyam ete vakṣyanti grahaṇe nātra saṃśayaḥR_6,010.008.1
kṛtsnād bhayāj jñātibhayaṃ sukaṣṭaṃ viditaṃ ca naḥR_6,010.008.2
vidyate goṣu saṃpannaṃ vidyate brāhmaṇe damaḥR_6,010.009.1
vidyate strīṣu cāpalyaṃ vidyate jñātito bhayamR_6,010.009.2
tato neṣṭam idaṃ saumya yad ahaṃ lokasatkṛtaḥR_6,010.010.1
aiśvaryam abhijātaś ca ripūṇāṃ mūrdhni ca sthitaḥR_6,010.010.2
anyas tv evaṃvidhaṃ brūyād vākyam etan niśācaraR_6,010.011.1
asmin muhūrte na bhavet tvāṃ tu dhik kulapāṃsanamR_6,010.011.2
ity uktaḥ paruṣaṃ vākyaṃ nyāyavādī vibhīṣaṇaḥR_6,010.012.1
utpapāta gadāpāṇiś caturbhiḥ saha rākṣasaiḥR_6,010.012.2
abravīc ca tadā vākyaṃ jātakrodho vibhīṣaṇaḥR_6,010.013.1
antarikṣagataḥ śrīmān bhrātaraṃ rākṣasādhipamR_6,010.013.2
sa tvaṃ bhrātāsi me rājan brūhi māṃ yad yad icchasiR_6,010.014.1
idaṃ tu paruṣaṃ vākyaṃ na kṣamāmy anṛtaṃ tavaR_6,010.014.2
sunītaṃ hitakāmena vākyam uktaṃ daśānanaR_6,010.015.1
na gṛhṇanty akṛtātmānaḥ kālasya vaśam āgatāḥR_6,010.015.2
sulabhāḥ puruṣā rājan satataṃ priyavādinaḥR_6,010.016.1
apriyasya tu pathyasya vaktā śrotā ca durlabhaḥR_6,010.016.2
baddhaṃ kālasya pāśena sarvabhūtāpahāriṇāR_6,010.017.1
na naśyantam upekṣeyaṃ pradīptaṃ śaraṇaṃ yathāR_6,010.017.2
dīptapāvakasaṃkāśaiḥ śitaiḥ kāñcanabhūṣaṇaiḥR_6,010.018.1
na tvām icchāmy ahaṃ draṣṭuṃ rāmeṇa nihataṃ śaraiḥR_6,010.018.2
śūrāś ca balavantaś ca kṛtāstrāś ca raṇājireR_6,010.019.1
kālābhipannā sīdanti yathā vālukasetavaḥR_6,010.019.2
ātmānaṃ sarvathā rakṣa purīṃ cemāṃ sarākṣasāmR_6,010.020.1
svasti te 'stu gamiṣyāmi sukhī bhava mayā vināR_6,010.020.2
nivāryamāṇasya mayā hitaiṣiṇā na rocate te vacanaṃ niśācaraR_6,010.021.1
parītakālā hi gatāyuṣo narā hitaṃ na gṛhṇanti suhṛdbhir īritamR_6,010.021.2
ity uktvā paruṣaṃ vākyaṃ rāvaṇaṃ rāvaṇānujaḥR_6,011.001.1
ājagāma muhūrtena yatra rāmaḥ salakṣmaṇaḥR_6,011.001.2
taṃ meruśikharākāraṃ dīptām iva śatahradāmR_6,011.002.1
gaganasthaṃ mahīsthās te dadṛśur vānarādhipāḥR_6,011.002.2
tam ātmapañcamaṃ dṛṣṭvā sugrīvo vānarādhipaḥR_6,011.003.1
vānaraiḥ saha durdharṣaś cintayām āsa buddhimānR_6,011.003.2
cintayitvā muhūrtaṃ tu vānarāṃs tān uvāca haR_6,011.004.1
hanūmatpramukhān sarvān idaṃ vacanam uttamamR_6,011.004.2
eṣa sarvāyudhopetaś caturbhiḥ saha rākṣasaiḥR_6,011.005.1
rākṣaso 'bhyeti paśyadhvam asmān hantuṃ na saṃśayaḥR_6,011.005.2
sugrīvasya vacaḥ śrutvā sarve te vānarottamāḥR_6,011.006.1
sālān udyamya śailāṃś ca idaṃ vacanam abruvanR_6,011.006.2
śīghraṃ vyādiśa no rājan vadhāyaiṣāṃ durātmanāmR_6,011.007.1
nipatantu hatāś caite dharaṇyām alpajīvitāḥR_6,011.007.2
teṣāṃ saṃbhāṣamāṇānām anyonyaṃ sa vibhīṣaṇaḥR_6,011.008.1
uttaraṃ tīram āsādya khastha eva vyatiṣṭhataR_6,011.008.2
uvāca ca mahāprājñaḥ svareṇa mahatā mahānR_6,011.009.1
sugrīvaṃ tāṃś ca saṃprekṣya khastha eva vibhīṣaṇaḥR_6,011.009.2
rāvaṇo nāma durvṛtto rākṣaso rākṣaseśvaraḥR_6,011.010.1
tasyāham anujo bhrātā vibhīṣaṇa iti śrutaḥR_6,011.010.2
tena sītā janasthānād dhṛtā hatvā jaṭāyuṣamR_6,011.011.1
ruddhvā ca vivaśā dīnā rākṣasībhiḥ surakṣitāR_6,011.011.2
tam ahaṃ hetubhir vākyair vividhaiś ca nyadarśayamR_6,011.012.1
sādhu niryātyatāṃ sītā rāmāyeti punaḥ punaḥR_6,011.012.2
sa ca na pratijagrāha rāvaṇaḥ kālacoditaḥR_6,011.013.1
ucyamāno hitaṃ vākyaṃ viparīta ivauṣadhamR_6,011.013.2
so 'haṃ paruṣitas tena dāsavac cāvamānitaḥR_6,011.014.1
tyaktvā putrāṃś ca dārāṃś ca rāghavaṃ śaraṇaṃ gataḥR_6,011.014.2
sarvalokaśaraṇyāya rāghavāya mahātmaneR_6,011.015.1
nivedayata māṃ kṣipraṃ vibhīṣaṇam upasthitamR_6,011.015.2
etat tu vacanaṃ śrutvā sugrīvo laghuvikramaḥR_6,011.016.1
lakṣmaṇasyāgrato rāmaṃ saṃrabdham idam abravītR_6,011.016.2
rāvaṇasyānujo bhrātā vibhīṣaṇa iti śrutaḥR_6,011.017.1
caturbhiḥ saha rakṣobhir bhavantaṃ śaraṇaṃ gataḥR_6,011.017.2
rāvaṇena praṇihitaṃ tam avehi vibhīṣaṇamR_6,011.018.1
tasyāhaṃ nigrahaṃ manye kṣamaṃ kṣamavatāṃ varaR_6,011.018.2
rākṣaso jihmayā buddhyā saṃdiṣṭo 'yam upasthitaḥR_6,011.019.1
prahartuṃ māyayā channo viśvaste tvayi rāghavaR_6,011.019.2
badhyatām eṣa tīvreṇa daṇḍena sacivaiḥ sahaR_6,011.020.1
rāvaṇasya nṛśaṃsasya bhrātā hy eṣa vibhīṣaṇaḥR_6,011.020.2
evam uktvā tu taṃ rāmaṃ saṃrabdho vāhinīpatiḥR_6,011.021.1
vākyajño vākyakuśalaṃ tato maunam upāgamatR_6,011.021.2
sugrīvasya tu tad vākyaṃ śrutvā rāmo mahābalaḥR_6,011.022.1
samīpasthān uvācedaṃ hanūmatpramukhān harīnR_6,011.022.2
yad uktaṃ kapirājena rāvaṇāvarajaṃ pratiR_6,011.023.1
vākyaṃ hetumad atyarthaṃ bhavadbhir api tac chrutamR_6,011.023.2
suhṛdā hy arthakṛccheṣu yuktaṃ buddhimatā satāR_6,011.024.1
samarthenāpi saṃdeṣṭuṃ śāśvatīṃ bhūtim icchatāR_6,011.024.2
ity evaṃ paripṛṣṭās te svaṃ svaṃ matam atandritāḥR_6,011.025.1
sopacāraṃ tadā rāmam ūcur hitacikīrṣavaḥR_6,011.025.2
ajñātaṃ nāsti te kiṃ cit triṣu lokeṣu rāghavaR_6,011.026.1
ātmānaṃ pūjayan rāma pṛcchasy asmān suhṛttayāR_6,011.026.2
tvaṃ hi satyavrataḥ śūro dhārmiko dṛḍhavikramaḥR_6,011.027.1
parīkṣya kārā smṛtimān nisṛṣṭātmā suhṛtsu caR_6,011.027.2
tasmād ekaikaśas tāvad bruvantu sacivās tavaR_6,011.028.1
hetuto matisaṃpannāḥ samarthāś ca punaḥ punaḥR_6,011.028.2
ity ukte rāghavāyātha matimān aṅgado 'grataḥR_6,011.029.1
vibhīṣaṇaparīkṣārtham uvāca vacanaṃ hariḥR_6,011.029.2
śatroḥ sakāśāt saṃprāptaḥ sarvathā śaṅkya eva hiR_6,011.030.1
viśvāsayogyaḥ sahasā na kartavyo vibhīṣaṇaḥR_6,011.030.2
chādayitvātmabhāvaṃ hi caranti śaṭhabuddhayaḥR_6,011.031.1
praharanti ca randhreṣu so 'narthaḥ sumahān bhavetR_6,011.031.2
arthānarthau viniścitya vyavasāyaṃ bhajeta haR_6,011.032.1
guṇataḥ saṃgrahaṃ kuryād doṣatas tu visarjayetR_6,011.032.2
yadi doṣo mahāṃs tasmiṃs tyajyatām aviśaṅkitamR_6,011.033.1
guṇān vāpi bahūñ jñātvā saṃgrahaḥ kriyatāṃ nṛpaR_6,011.033.2
śarabhas tv atha niścitya sārthaṃ vacanam abravītR_6,011.034.1
kṣipram asmin naravyāghra cāraḥ pratividhīyatāmR_6,011.034.2
praṇidhāya hi cāreṇa yathāvat sūkṣmabuddhināR_6,011.035.1
parīkṣya ca tataḥ kāryo yathānyāyaṃ parigrahaḥR_6,011.035.2
jāmbavāṃs tv atha saṃprekṣya śāstrabuddhyā vicakṣaṇaḥR_6,011.036.1
vākyaṃ vijñāpayām āsa guṇavad doṣavarjitamR_6,011.036.2
baddhavairāc ca pāpāc ca rākṣasendrād vibhīṣaṇaḥR_6,011.037.1
adeśa kāle saṃprāptaḥ sarvathā śaṅkyatām ayamR_6,011.037.2
tato maindas tu saṃprekṣya nayāpanayakovidaḥR_6,011.038.1
vākyaṃ vacanasaṃpanno babhāṣe hetumattaramR_6,011.038.2
vacanaṃ nāma tasyaiṣa rāvaṇasya vibhīṣaṇaḥR_6,011.039.1
pṛcchyatāṃ madhureṇāyaṃ śanair naravareśvaraR_6,011.039.2
bhāvam asya tu vijñāya tatas tattvaṃ kariṣyasiR_6,011.040.1
yadi dṛṣṭo na duṣṭo vā buddhipūrvaṃ nararṣabhaR_6,011.040.2
atha saṃskārasaṃpanno hanūmān sacivottamaḥR_6,011.041.1
uvāca vacanaṃ ślakṣṇam arthavan madhuraṃ laghuR_6,011.041.2
na bhavantaṃ matiśreṣṭhaṃ samarthaṃ vadatāṃ varamR_6,011.042.1
atiśāyayituṃ śakto bṛhaspatir api bruvanR_6,011.042.2
na vādān nāpi saṃgharṣān nādhikyān na ca kāmataḥR_6,011.043.1
vakṣyāmi vacanaṃ rājan yathārthaṃ rāmagauravātR_6,011.043.2
arthānarthanimittaṃ hi yad uktaṃ sacivais tavaR_6,011.044.1
tatra doṣaṃ prapaśyāmi kriyā na hy upapadyateR_6,011.044.2
ṛte niyogāt sāmarthyam avaboddhuṃ na śakyateR_6,011.045.1
sahasā viniyogo hi doṣavān pratibhāti meR_6,011.045.2
cārapraṇihitaṃ yuktaṃ yad uktaṃ sacivais tavaR_6,011.046.1
arthasyāsaṃbhavāt tatra kāraṇaṃ nopapadyateR_6,011.046.2
adeśa kāle saṃprāpta ity ayaṃ yad vibhīṣaṇaḥR_6,011.047.1
vivakṣā cātra me 'stīyaṃ tāṃ nibodha yathā matiR_6,011.047.2
sa eṣa deśaḥ kālaś ca bhavatīha yathā tathāR_6,011.048.1
puruṣāt puruṣaṃ prāpya tathā doṣaguṇāv apiR_6,011.048.2
daurātmyaṃ rāvaṇe dṛṣṭvā vikramaṃ ca tathā tvayiR_6,011.049.1
yuktam āgamanaṃ tasya sadṛśaṃ tasya buddhitaḥR_6,011.049.2
ajñātarūpaiḥ puruṣaiḥ sa rājan pṛcchyatām itiR_6,011.050.1
yad uktam atra me prekṣā kā cid asti samīkṣitāR_6,011.050.2
pṛcchyamāno viśaṅketa sahasā buddhimān vacaḥR_6,011.051.1
tatra mitraṃ praduṣyeta mithyapṛṣṭaṃ sukhāgatamR_6,011.051.2
aśakyaḥ sahasā rājan bhāvo vettuṃ parasya vaiR_6,011.052.1
antaḥ svabhāvair gītais tair naipuṇyaṃ paśyatā bhṛśamR_6,011.052.2
na tv asya bruvato jātu lakṣyate duṣṭabhāvatāR_6,011.053.1
prasannaṃ vadanaṃ cāpi tasmān me nāsti saṃśayaḥR_6,011.053.2
aśaṅkitamatiḥ svastho na śaṭhaḥ parisarpatiR_6,011.054.1
na cāsya duṣṭā vāk cāpi tasmān nāstīha saṃśayaḥR_6,011.054.2
ākāraś chādyamāno 'pi na śakyo vinigūhitumR_6,011.055.1
balād dhi vivṛṇoty eva bhāvam antargataṃ nṛṇāmR_6,011.055.2
deśakālopapannaṃ ca kāryaṃ kāryavidāṃ varaR_6,011.056.1
saphalaṃ kurute kṣipraṃ prayogeṇābhisaṃhitamR_6,011.056.2
udyogaṃ tava saṃprekṣya mithyāvṛttaṃ ca rāvaṇamR_6,011.057.1
vālinaś ca vadhaṃ śrutvā sugrīvaṃ cābhiṣecitamR_6,011.057.2
rājyaṃ prārthayamānaś ca buddhipūrvam ihāgataḥR_6,011.058.1
etāvat tu puraskṛtya yujyate tv asya saṃgrahaḥR_6,011.058.2
yathāśakti mayoktaṃ tu rākṣasasyārjavaṃ pratiR_6,011.059.1
tvaṃ pramāṇaṃ tu śeṣasya śrutvā buddhimatāṃ varaR_6,011.059.2
atha rāmaḥ prasannātmā śrutvā vāyusutasya haR_6,012.001.1
pratyabhāṣata durdharṣaḥ śrutavān ātmani sthitamR_6,012.001.2
mamāpi tu vivakṣāsti kā cit prati vibhīṣaṇamR_6,012.002.1
śrutam icchāmi tat sarvaṃ bhavadbhiḥ śreyasi sthitaiḥR_6,012.002.2
mitrabhāvena saṃprāptaṃ na tyajeyaṃ kathaṃ canaR_6,012.003.1
doṣo yady api tasya syāt satām etad agarhitamR_6,012.003.2
rāmasya vacanaṃ śrutvā sugrīvaḥ plavageśvaraḥR_6,012.004.1
pratyabhāṣata kākutsthaṃ sauhārdenābhicoditaḥR_6,012.004.2
kim atra citraṃ dharmajña lokanāthaśikhāmaṇeR_6,012.005.1
yat tvam āryaṃ prabhāṣethāḥ sattvavān sapathe sthitaḥR_6,012.005.2
mama cāpy antarātmāyaṃ śuddhiṃ vetti vibhīṣaṇamR_6,012.006.1
anumanāc ca bhāvāc ca sarvataḥ suparīkṣitaḥR_6,012.006.2
tasmāt kṣipraṃ sahāsmābhis tulyo bhavatu rāghavaR_6,012.007.1
vibhīṣaṇo mahāprājñaḥ sakhitvaṃ cābhyupaitu naḥR_6,012.007.2
sa sugrīvasya tad vākyaṃ rāmaḥ śrutvā vimṛśya caR_6,012.008.1
tataḥ śubhataraṃ vākyam uvāca haripuṃgavamR_6,012.008.2
suduṣṭo vāpy aduṣṭo vā kim eṣa rajanīcaraḥR_6,012.009.1
sūkṣmam apy ahitaṃ kartuṃ mamāśaktaḥ kathaṃ canaR_6,012.009.2
piśācān dānavān yakṣān pṛthivyāṃ caiva rākṣasānR_6,012.010.1
aṅgulyagreṇa tān hanyām icchan harigaṇeśvaraR_6,012.010.2
śrūyate hi kapotena śatruḥ śaraṇam āgataḥR_6,012.011.1
arcitaś ca yathānyāyaṃ svaiś ca māṃsair nimantritaḥR_6,012.011.2
sa hi taṃ pratijagrāha bhāryā hartāram āgatamR_6,012.012.1
kapoto vānaraśreṣṭha kiṃ punar madvidho janaḥR_6,012.012.2
ṛṣeḥ kaṇvasya putreṇa kaṇḍunā paramarṣiṇāR_6,012.013.1
śṛṇu gāthāṃ purā gītāṃ dharmiṣṭhāṃ satyavādināR_6,012.013.2
baddhāñjalipuṭaṃ dīnaṃ yācantaṃ śaraṇāgatamR_6,012.014.1
na hanyād ānṛśaṃsyārtham api śatruṃ paraṃ pataR_6,012.014.2
ārto vā yadi vā dṛptaḥ pareṣāṃ śaraṇaṃ gataḥR_6,012.015.1
ariḥ prāṇān parityajya rakṣitavyaḥ kṛtātmanāR_6,012.015.2
sa ced bhayād vā mohād vā kāmād vāpi na rakṣatiR_6,012.016.1
svayā śaktyā yathātattvaṃ tat pāpaṃ lokagarhitamR_6,012.016.2
vinaṣṭaḥ paśyatas tasya rakṣiṇaḥ śaraṇāgataḥR_6,012.017.1
ādāya sukṛtaṃ tasya sarvaṃ gacched arakṣitaḥR_6,012.017.2
evaṃ doṣo mahān atra prapannānām arakṣaṇeR_6,012.018.1
asvargyaṃ cāyaśasyaṃ ca balavīryavināśanamR_6,012.018.2
kariṣyāmi yathārthaṃ tu kaṇḍor vacanam uttamamR_6,012.019.1
dharmiṣṭhaṃ ca yaśasyaṃ ca svargyaṃ syāt tu phalodayeR_6,012.019.2
sakṛd eva prapannāya tavāsmīti ca yācateR_6,012.020.1
abhayaṃ sarvabhūtebhyo dadāmy etad vrataṃ mamaR_6,012.020.2
ānayainaṃ hariśreṣṭha dattam asyābhayaṃ mayāR_6,012.021.1
vibhīṣaṇo vā sugrīva yadi vā rāvaṇaḥ svayamR_6,012.021.2
tatas tu sugrīvavaco niśamya tad dharīśvareṇābhihitaṃ nareśvaraḥR_6,012.022.1
vibhīṣaṇenāśu jagāma saṃgamaṃ patatrirājena yathā puraṃdaraḥR_6,012.022.2
rāghaveṇābhaye datte saṃnato rāvaṇānujaḥR_6,013.001.1
khāt papātāvaniṃ hṛṣṭo bhaktair anucaraiḥ sahaR_6,013.001.2
sa tu rāmasya dharmātmā nipapāta vibhīṣaṇaḥR_6,013.002.1
pādayoḥ śaraṇānveṣī caturbhiḥ saha rākṣasaiḥR_6,013.002.2
abravīc ca tadā rāmaṃ vākyaṃ tatra vibhīṣaṇaḥR_6,013.003.1
dharmayuktaṃ ca yuktaṃ ca sāmprataṃ saṃpraharṣaṇamR_6,013.003.2
anujo rāvaṇasyāhaṃ tena cāsmy avamānitaḥR_6,013.004.1
bhavantaṃ sarvabhūtānāṃ śaraṇyaṃ śaraṇaṃ gataḥR_6,013.004.2
parityaktā mayā laṅkā mitrāṇi ca dhanāni caR_6,013.005.1
bhavadgataṃ me rājyaṃ ca jīvitaṃ ca sukhāni caR_6,013.005.2
rākṣasānāṃ vadhe sāhyaṃ laṅkāyāś ca pradharṣaṇeR_6,013.006.1
kariṣyāmi yathāprāṇaṃ pravekṣyāmi ca vāhinīmR_6,013.006.2
iti bruvāṇaṃ rāmas tu pariṣvajya vibhīṣaṇamR_6,013.007.1
abravīl lakṣmaṇaṃ prītaḥ samudrāj jalam ānayaR_6,013.007.2
tena cemaṃ mahāprājñam abhiṣiñca vibhīṣaṇamR_6,013.008.1
rājānaṃ rakṣasāṃ kṣipraṃ prasanne mayi mānadaR_6,013.008.2
evam uktas tu saumitrir abhyaṣiñcad vibhīṣaṇamR_6,013.009.1
madhye vānaramukhyānāṃ rājānaṃ rāmaśāsanātR_6,013.009.2
taṃ prasādaṃ tu rāmasya dṛṣṭvā sadyaḥ plavaṃgamāḥR_6,013.010.1
pracukruśur mahānādān sādhu sādhv iti cābruvanR_6,013.010.2
abravīc ca hanūmāṃś ca sugrīvaś ca vibhīṣaṇamR_6,013.011.1
kathaṃ sāgaram akṣobhyaṃ tarāma varuṇālayamR_6,013.011.2
upāyair abhigacchāmo yathā nadanadīpatimR_6,013.012.1
tarāma tarasā sarve sasainyā varuṇālayamR_6,013.012.2
evam uktas tu dharmajñaḥ pratyuvāca vibhīṣaṇaḥR_6,013.013.1
samudraṃ rāghavo rājā śaraṇaṃ gantum arhatiR_6,013.013.2
khānitaḥ sagareṇāyam aprameyo mahodadhiḥR_6,013.014.1
kartum arhati rāmasya jñāteḥ kāryaṃ mahodadhiḥR_6,013.014.2
evaṃ vibhīṣaṇenokte rākṣasena vipaścitāR_6,013.015.1
prakṛtyā dharmaśīlasya rāghavasyāpy arocataR_6,013.015.2
sa lakṣmaṇaṃ mahātejāḥ sugrīvaṃ ca harīśvaramR_6,013.016.1
satkriyārthaṃ kriyādakṣaḥ smitapūrvam uvāca haR_6,013.016.2
vibhīṣaṇasya mantro 'yaṃ mama lakṣmaṇa rocateR_6,013.017.1
brūhi tvaṃ sahasugrīvas tavāpi yadi rocateR_6,013.017.2
sugrīvaḥ paṇḍito nityaṃ bhavān mantravicakṣaṇaḥR_6,013.018.1
ubhābhyāṃ saṃpradhāryāryaṃ rocate yat tad ucyatāmR_6,013.018.2
evam uktau tu tau vīrāv ubhau sugrīvalakṣmaṇauR_6,013.019.1
samudācāra saṃyuktam idaṃ vacanam ūcatuḥR_6,013.019.2
kimarthaṃ no naravyāghra na rociṣyati rāghavaR_6,013.020.1
vibhīṣaṇena yat tūktam asmin kāle sukhāvahamR_6,013.020.2
abaddhvā sāgare setuṃ ghore 'smin varuṇālayeR_6,013.021.1
laṅkā nāsādituṃ śakyā sendrair api surāsuraiḥR_6,013.021.2
vibhīṣaṇasya śūrasya yathārthaṃ kriyatāṃ vacaḥR_6,013.022.1
alaṃ kālātyayaṃ kṛtvā samudro 'yaṃ niyujyatāmR_6,013.022.2
evam uktaḥ kuśāstīrṇe tīre nadanadīpateḥR_6,013.023.1
saṃviveśa tadā rāmo vedyām iva hutāśanaḥR_6,013.023.2
tasya rāmasya suptasya kuśāstīrṇe mahītaleR_6,014.001.1
niyamād apramattasya niśās tisro 'ticakramuḥR_6,014.001.2
na ca darśayate mandas tadā rāmasya sāgaraḥR_6,014.002.1
prayatenāpi rāmeṇa yathārham abhipūjitaḥR_6,014.002.2
samudrasya tataḥ kruddho rāmo raktāntalocanaḥR_6,014.003.1
samīpastham uvācedaṃ lakṣmaṇaṃ śubhalakṣmaṇamR_6,014.003.2
paśya tāvad anāryasya pūjyamānasya lakṣmaṇaR_6,014.004.1
avalepaṃ samudrasya na darśayati yat svayamR_6,014.004.2
praśamaś ca kṣamā caiva ārjavaṃ priyavāditāR_6,014.005.1
asāmarthyaṃ phalanty ete nirguṇeṣu satāṃ guṇāḥR_6,014.005.2
ātmapraśaṃsinaṃ duṣṭaṃ dhṛṣṭaṃ viparidhāvakamR_6,014.006.1
sarvatrotsṛṣṭadaṇḍaṃ ca lokaḥ satkurute naramR_6,014.006.2
na sāmnā śakyate kīrtir na sāmnā śakyate yaśaḥR_6,014.007.1
prāptuṃ lakṣmaṇa loke 'smiñ jayo vā raṇamūdhaniR_6,014.007.2
adya madbāṇanirbhinnair makarair makarālayamR_6,014.008.1
niruddhatoyaṃ saumitre plavadbhiḥ paśya sarvataḥR_6,014.008.2
mahābhogāni matsyānāṃ kariṇāṃ ca karān ihaR_6,014.009.1
bhogāṃś ca paśya nāgānāṃ mayā bhinnāni lakṣmaṇaR_6,014.009.2
saśaṅkhaśuktikā jālaṃ samīnamakaraṃ śaraiḥR_6,014.010.1
adya yuddhena mahatā samudraṃ pariśoṣayeR_6,014.010.2
kṣamayā hi samāyuktaṃ mām ayaṃ makarālayaḥR_6,014.011.1
asamarthaṃ vijānāti dhik kṣamām īdṛśe janeR_6,014.011.2
cāpam ānaya saumitre śarāṃś cāśīviṣopamānR_6,014.012.1
adyākṣobhyam api kruddhaḥ kṣobhayiṣyāmi sāgaramR_6,014.012.2
velāsu kṛtamaryādaṃ sahasormisamākulamR_6,014.013.1
nirmaryādaṃ kariṣyāmi sāyakair varuṇālayamR_6,014.013.2
evam uktvā dhanuṣpāṇiḥ krodhavisphāritekṣaṇaḥR_6,014.014.1
babhūva rāmo durdharṣo yugāntāgnir iva jvalanR_6,014.014.2
saṃpīḍya ca dhanur ghoraṃ kampayitvā śarair jagatR_6,014.015.1
mumoca viśikhān ugrān vajrāṇīva śatakratuḥR_6,014.015.2
te jvalanto mahāvegās tejasā sāyakottamāḥR_6,014.016.1
praviśanti samudrasya salilaṃ trastapannagamR_6,014.016.2
tato vegaḥ samudrasya sanakramakaro mahānR_6,014.017.1
saṃbabhūva mahāghoraḥ samārutaravas tadāR_6,014.017.2
mahormimālāvitataḥ śaṅkhaśuktisamākulaḥR_6,014.018.1
sadhūmaparivṛttormiḥ sahasābhūn mahodadhiḥR_6,014.018.2
vyathitāḥ pannagāś cāsan dīptāsyā dīptalocanāḥR_6,014.019.1
dānavāś ca mahāvīryāḥ pātālatalavāsinaḥR_6,014.019.2
ūrmayaḥ sindhurājasya sanakramakarās tadāR_6,014.020.1
vindhyamandarasaṃkāśāḥ samutpetuḥ sahasraśaḥR_6,014.020.2
āghūrṇitataraṅgaughaḥ saṃbhrāntoragarākṣasaḥR_6,014.021.1
udvartita mahāgrāhaḥ saṃvṛttaḥ salilāśayaḥR_6,014.021.2
udayan hi mahāśailān meror iva divākaraḥR_6,015.001.1
pannagaiḥ saha dīptāsyaiḥ samudraḥ pratyadṛśyataR_6,015.001.2
snigdhavaidūryasaṃkāśo jāmbūnadavibhūṣitaḥR_6,015.002.1
raktamālyāmbaradharaḥ padmapatranibhekṣaṇaḥR_6,015.002.2
sāgaraḥ samatikramya pūrvam āmantrya vīryavānR_6,015.003.1
abravīt prāñjalir vākyaṃ rāghavaṃ śarapāṇinamR_6,015.003.2
pṛthivī vāyur ākāśam āpo jyotiś ca rāghavaḥR_6,015.004.1
svabhāve saumya tiṣṭhanti śāśvataṃ mārgam āśritāḥR_6,015.004.2
tat svabhāvo mamāpy eṣa yad agādho 'ham aplavaḥR_6,015.005.1
vikāras tu bhaved rādha etat te pravadāmy ahamR_6,015.005.2
na kāmān na ca lobhād vā na bhayāt pārthivātmajaR_6,015.006.1
grāhanakrākulajalaṃ stambhayeyaṃ kathaṃ canaR_6,015.006.2
vidhāsye rāma yenāpi viṣahiṣye hy ahaṃ tathāR_6,015.007.1
grāhā na prahariṣyanti yāvat senā tariṣyatiR_6,015.007.2
ayaṃ saumya nalo nāma tanujo viśvakarmaṇaḥR_6,015.008.1
pitrā dattavaraḥ śrīmān pratimo viśvakarmaṇaḥR_6,015.008.2
eṣa setuṃ mahotsāhaḥ karotu mayi vānaraḥR_6,015.009.1
tam ahaṃ dhārayiṣyāmi tathā hy eṣa yathā pitāR_6,015.009.2
evam uktvodadhir naṣṭaḥ samutthāya nalas tataḥR_6,015.010.1
abravīd vānaraśreṣṭho vākyaṃ rāmaṃ mahābalaḥR_6,015.010.2
ahaṃ setuṃ kariṣyāmi vistīrṇe varuṇālayeR_6,015.011.1
pituḥ sāmarthyam āsthāya tattvam āha mahodadhiḥR_6,015.011.2
mama mātur varo datto mandare viśvakarmaṇāR_6,015.012.1
aurasas tasya putro 'haṃ sadṛśo viśvakarmaṇāR_6,015.012.2
na cāpy aham anukto vai prabrūyām ātmano guṇānR_6,015.013.1
kāmam adyaiva badhnantu setuṃ vānarapuṃgavāḥR_6,015.013.2
tato nisṛṣṭarāmeṇa sarvato hariyūthapāḥR_6,015.014.1
abhipetur mahāraṇyaṃ hṛṣṭāḥ śatasahasraśaḥR_6,015.014.2
te nagān nagasaṃkāśāḥ śākhāmṛgagaṇarṣabhāḥR_6,015.015.1
babhañjur vānarās tatra pracakarṣuś ca sāgaramR_6,015.015.2
te sālaiś cāśvakarṇaiś ca dhavair vaṃśaiś ca vānarāḥR_6,015.016.1
kuṭajair arjunais tālais tikalais timiśair apiR_6,015.016.2
bilvakaiḥ saptaparṇaiś ca karṇikāraiś ca puṣpitaiḥR_6,015.017.1
cūtaiś cāśokavṛkṣaiś ca sāgaraṃ samapūrayanR_6,015.017.2
samūlāṃś ca vimūlāṃś ca pādapān harisattamāḥR_6,015.018.1
indraketūn ivodyamya prajahrur harayas tarūnR_6,015.018.2
prakṣipyamāṇair acalaiḥ sahasā jalam uddhatamR_6,015.019.1
samutpatitam ākāśam apāsarpat tatas tataḥR_6,015.019.2
daśayojanavistīrṇaṃ śatayojanam āyatamR_6,015.020.1
nalaś cakre mahāsetuṃ madhye nadanadīpateḥR_6,015.020.2
śilānāṃ kṣipyamāṇānāṃ śailānāṃ tatra pātyatāmR_6,015.021.1
babhūva tumulaḥ śabdas tadā tasmin mahodadhauR_6,015.021.2
sa nalena kṛtaḥ setuḥ sāgare makarālayeR_6,015.022.1
śuśubhe subhagaḥ śrīmān svātīpatha ivāmbareR_6,015.022.2
R_6,015.022R_6,015.023.1
tato devāḥ sagandharvāḥ siddhāś ca paramarṣayaḥR_6,015.023.2
tam acintyam asahyaṃ ca adbhutaṃ lomaharṣaṇamR_6,015.024.1
dadṛśuḥ sarvabhūtāni sāgare setubandhanamR_6,015.024.2
tāni koṭisahasrāṇi vānarāṇāṃ mahaujasāmR_6,015.025.1
badhnantaḥ sāgare setuṃ jagmuḥ pāraṃ mahodadheḥR_6,015.025.2
viśālaḥ sukṛtaḥ śrīmān subhūmiḥ susamāhitaḥR_6,015.026.1
aśobhata mahāsetuḥ sīmanta iva sāgareR_6,015.026.2
tataḥ pare samudrasya gadāpāṇir vibhīṣaṇaḥR_6,015.027.1
pareṣām abhighatārtham atiṣṭhat sacivaiḥ sahaR_6,015.027.2
agratas tasya sainyasya śrīmān rāmaḥ salakṣmaṇaḥR_6,015.028.1
jagāma dhanvī dharmātmā sugrīveṇa samanvitaḥR_6,015.028.2
salile prapatanty anye mārgam anye na lebhireR_6,015.029.1
ke cid vaihāyasa gatāḥ suparṇā iva pupluvuḥR_6,015.029.2
ghoṣeṇa mahatā ghoṣaṃ sāgarasya samucchritamR_6,015.030.1
bhīmam antardadhe bhīmā tarantī harivāhinīR_6,015.030.2
vānarāṇāṃ hi sā tīrṇā vāhinī nala setunāR_6,015.031.1
tīre niviviśe rājñā bahumūlaphalodakeR_6,015.031.2
tad adbhutaṃ rāghava karma duṣkaraṃ samīkṣya devāḥ saha siddhacāraṇaiḥR_6,015.032.1
upetya rāmaṃ sahitā maharṣibhiḥ samabhyaṣiñcan suśubhair jalaiḥ pṛthakR_6,015.032.2
jayasva śatrūn naradeva medinīṃ sasāgarāṃ pālaya śāśvatīḥ samāḥR_6,015.033.1
itīva rāmaṃ naradevasatkṛtaṃ śubhair vacobhir vividhair apūjayanR_6,015.033.2
sabale sāgaraṃ tīrṇe rāme daśarathātmajeR_6,016.001.1
amātyau rāvaṇaḥ śrīmān abravīc chukasāraṇauR_6,016.001.2
samagraṃ sāgaraṃ tīrṇaṃ dustaraṃ vānaraṃ balamR_6,016.002.1
abhūtapūrvaṃ rāmeṇa sāgare setubandhanamR_6,016.002.2
sāgare setubandhaṃ tu na śraddadhyāṃ kathaṃ canaR_6,016.003.1
avaśyaṃ cāpi saṃkhyeyaṃ tan mayā vānaraṃ balamR_6,016.003.2
bhavantau vānaraṃ sainyaṃ praviśyānupalakṣitauR_6,016.004.1
parimāṇaṃ ca vīryaṃ ca ye ca mukhyāḥ plavaṃgamāḥR_6,016.004.2
mantriṇo ye ca rāmasya sugrīvasya ca saṃmatāḥR_6,016.005.1
ye pūrvam abhivartante ye ca śūrāḥ plavaṃgamāḥR_6,016.005.2
sa ca setur yathā baddhaḥ sāgare salilārṇaveR_6,016.006.1
niveśaś ca yathā teṣāṃ vānarāṇāṃ mahātmanāmR_6,016.006.2
rāmasya vyavasāyaṃ ca vīryaṃ praharaṇāni caR_6,016.007.1
lakṣmaṇasya ca vīrasya tattvato jñātum arhathaR_6,016.007.2
kaś ca senāpatis teṣāṃ vānarāṇāṃ mahaujasāmR_6,016.008.1
etaj jñātvā yathātattvaṃ śīghram agantum arhathaḥR_6,016.008.2
iti pratisamādiṣṭau rākṣasau śukasāraṇauR_6,016.009.1
harirūpadharau vīrau praviṣṭau vānaraṃ balamR_6,016.009.2
tatas tad vānaraṃ sainyam acintyaṃ lomaharṣaṇamR_6,016.010.1
saṃkhyātuṃ nādhyagacchetāṃ tadā tau śukasāraṇauR_6,016.010.2
tat sthitaṃ parvatāgreṣu nirdareṣu guhāsu caR_6,016.011.1
samudrasya ca tīreṣu vaneṣūpavaneṣu caR_6,016.011.2
taramāṇaṃ ca tīrṇaṃ ca tartukāmaṃ ca sarvaśaḥR_6,016.012.1
niviṣṭaṃ niviśac caiva bhīmanādaṃ mahābalamR_6,016.012.2
ācacakṣe 'tha rāmāya gṛhītvā śukasāraṇauR_6,016.013.1
laṅkāyāḥ samanuprāptau cārau parapuraṃjayauR_6,016.013.2
tau dṛṣṭvā vyathitau rāmaṃ nirāśau jīvite tadāR_6,016.014.1
kṛtāñjalipuṭau bhītau vacanaṃ cedam ūcatuḥR_6,016.014.2
āvām ihāgatau saumya rāvaṇaprahitāv ubhauR_6,016.015.1
parijñātuṃ balaṃ kṛtsnaṃ tavedaṃ raghunandanaR_6,016.015.2
tayos tad vacanaṃ śrutvā rāmo daśarathātmajaḥR_6,016.016.1
abravīt prahasan vākyaṃ sarvabhūtahite rataḥR_6,016.016.2
yadi dṛṣṭaṃ balaṃ kṛtsnaṃ vayaṃ vā susamīkṣitāḥR_6,016.017.1
yathoktaṃ vā kṛtaṃ kāryaṃ chandataḥ pratigamyatāmR_6,016.017.2
praviśya nagarīṃ laṅkāṃ bhavadbhyāṃ dhanadānujaḥR_6,016.018.1
vaktavyo rakṣasāṃ rājā yathoktaṃ vacanaṃ mamaR_6,016.018.2
yad balaṃ ca samāśritya sītāṃ me hṛtavān asiR_6,016.019.1
tad darśaya yathākāmaṃ sasainyaḥ sahabāndhavaḥR_6,016.019.2
śvaḥkāle nagarīṃ laṅkāṃ saprākārāṃ satoraṇāmR_6,016.020.1
rākṣasaṃ ca balaṃ paśya śarair vidhvaṃsitaṃ mayāR_6,016.020.2
ghoraṃ roṣam ahaṃ mokṣye balaṃ dhāraya rāvaṇaR_6,016.021.1
śvaḥkāle vajravān vajraṃ dānaveṣv iva vāsavaḥR_6,016.021.2
iti pratisamādiṣṭau rākṣasau śukasāraṇauR_6,016.022.1
āgamya nagarīṃ laṅkām abrūtāṃ rākṣasādhipamR_6,016.022.2
vibhīṣaṇagṛhītau tu vadhārhau rākṣaseśvaraR_6,016.023.1
dṛṣṭvā dharmātmanā muktau rāmeṇāmitatejasāR_6,016.023.2
ekasthānagatā yatra catvāraḥ puruṣarṣabhāḥR_6,016.024.1
lokapālopamāḥ śūrāḥ kṛtāstrā dṛḍhavikramāḥR_6,016.024.2
rāmo dāśarathiḥ śrīmāṃl lakṣmaṇaś ca vibhīṣaṇaḥR_6,016.025.1
sugrīvaś ca mahātejā mahendrasamavikramaḥR_6,016.025.2
ete śaktāḥ purīṃ laṅkāṃ saprākārāṃ satoraṇāmR_6,016.026.1
utpāṭya saṃkrāmayituṃ sarve tiṣṭhantu vānarāḥR_6,016.026.2
yādṛśaṃ tasya rāmasya rūpaṃ praharaṇāni caR_6,016.027.1
vadhiṣyati purīṃ laṅkām ekas tiṣṭhantu te trayaḥR_6,016.027.2
rāmalakṣmaṇaguptā sā sugrīveṇa ca vāhinīR_6,016.028.1
babhūva durdharṣatarā sarvair api surāsuraiḥR_6,016.028.2
prahṛṣṭarūpā dhvajinī vanaukasāṃ mahātmanāṃ saṃprati yoddhum icchatāmR_6,016.029.1
alaṃ virodhena śamo vidhīyatāṃ pradīyatāṃ dāśarathāya maithilīR_6,016.029.2
tad vacaḥ pathyam aklībaṃ sāraṇenābhibhāṣitamR_6,017.001.1
niśamya rāvaṇo rājā pratyabhāṣata sāraṇamR_6,017.001.2
yadi mām abhiyuñjīran devagandharvadānavāḥR_6,017.002.1
naiva sītāṃ pradāsyāmi sarvalokabhayād apiR_6,017.002.2
pratipradānam adyaiva sītāyāḥ sādhu manyaseR_6,017.003.1
ko hi nāma sapatno māṃ samare jetum arhatiR_6,017.003.2
āruroha tataḥ śrīmān prāsādaṃ himapāṇḍuramR_6,017.004.1
bahutālasamutsedhaṃ rāvaṇo 'tha didṛkṣayāR_6,017.004.2
paśyamānaḥ samudraṃ ca parvatāṃś ca vanāni caR_6,017.005.1
dadarśa pṛthivīdeśaṃ susaṃpūrṇaṃ plavaṃgamaiḥR_6,017.005.2
tad apāram asaṃkhyeyaṃ vānarāṇāṃ mahad balamR_6,017.006.1
ālokya rāvaṇo rājā paripapraccha sāraṇamR_6,017.006.2
eṣāṃ vānaramukhyānāṃ ke śūrāḥ ke mahābalāḥR_6,017.007.1
ke pūrvam abhivartante mahotsāhāḥ samantataḥR_6,017.007.2
keṣāṃ śṛṇoti sugrīvaḥ ke vā yūthapayūthapāḥR_6,017.008.1
sāraṇācakṣva me sarvaṃ ke pradhānāḥ plavaṃgamāḥR_6,017.008.2
sāraṇo rākṣasendrasya vacanaṃ paripṛcchataḥR_6,017.009.1
ācacakṣe 'tha mukhyajño mukhyāṃs tāṃs tu vanaukasaḥR_6,017.009.2
eṣa yo 'bhimukho laṅkāṃ nardaṃs tiṣṭhati vānaraḥR_6,017.010.1
yūthapānāṃ sahasrāṇāṃ śatena parivāritaḥR_6,017.010.2
yasya ghoṣeṇa mahatā saprākārā satoraṇāR_6,017.011.1
laṅkā pravepate sarvā saśailavanakānanāR_6,017.011.2
sarvaśākhāmṛgendrasya sugrīvasya mahātmanaḥR_6,017.012.1
balāgre tiṣṭhate vīro nīlo nāmaiṣa yūthapaḥR_6,017.012.2
bāhū pragṛhya yaḥ padbhyāṃ mahīṃ gacchati vīryavānR_6,017.013.1
laṅkām abhimukhaḥ kopād abhīkṣṇaṃ ca vijṛmbhateR_6,017.013.2
giriśṛṅgapratīkāśaḥ padmakiñjalkasaṃnibhaḥR_6,017.014.1
sphoṭayaty abhisaṃrabdho lāṅgūlaṃ ca punaḥ punaḥR_6,017.014.2
eṣa vānararājena surgrīveṇābhiṣecitaḥR_6,017.015.1
yauvarājye 'ṅgado nāma tvām āhvayati saṃyugeR_6,017.015.2
ye tu viṣṭabhya gātrāṇi kṣveḍayanti nadanti caR_6,017.016.1
utthāya ca vijṛmbhante krodhena haripuṃgavāḥR_6,017.016.2
ete duṣprasahā ghorāś caṇḍāś caṇḍaparākramāḥR_6,017.017.1
aṣṭau śatasahasrāṇi daśakoṭiśatāni caR_6,017.017.2
ya enam anugacchanti vīrāś candanavāsinaḥR_6,017.018.1
eṣa āśaṃsate laṅkāṃ svenānīkena marditumR_6,017.018.2
śveto rajatasaṃkāśaḥ sabalo bhīmavikramaḥR_6,017.019.1
buddhimān vānaraḥ śūras triṣu lokeṣu viśrutaḥR_6,017.019.2
tūrṇaṃ sugrīvam āgamya punar gacchati vānaraḥR_6,017.020.1
vibhajan vānarīṃ senām anīkāni praharṣayanR_6,017.020.2
yaḥ purā gomatītīre ramyaṃ paryeti parvatamR_6,017.021.1
nāmnā saṃkocano nāma nānānagayuto giriḥR_6,017.021.2
tatra rājyaṃ praśāsty eṣa kumudo nāma yūthapaḥR_6,017.022.1
yo 'sau śatasahasrāṇāṃ sahasraṃ parikarṣatiR_6,017.022.2
yasya vālā bahuvyāmā dīrghalāṅgūlam āśritāḥR_6,017.023.1
tāmrāḥ pītāḥ sitāḥ śvetāḥ prakīrṇā ghorakarmaṇaḥR_6,017.023.2
adīno roṣaṇaś caṇḍaḥ saṃgrāmam abhikāṅkṣatiR_6,017.024.1
eṣaivāśaṃsate laṅkāṃ svenānīkena marditumR_6,017.024.2
yas tv eṣa siṃhasaṃkāśaḥ kapilo dīrghakesaraḥR_6,017.025.1
nibhṛtaḥ prekṣate laṅkāṃ didhakṣann iva cakṣuṣāR_6,017.025.2
vindhyaṃ kṛṣṇagiriṃ sahyaṃ parvataṃ ca sudarśanamR_6,017.026.1
rājan satatam adhyāste rambho nāmaiṣa yūthapaḥR_6,017.026.2
śataṃ śatasahasrāṇāṃ triṃśac ca hariyūthapāḥR_6,017.027.1
parivāryānugacchanti laṅkāṃ marditum ojasāR_6,017.027.2
yas tu karṇau vivṛṇute jṛmbhate ca punaḥ punaḥR_6,017.028.1
na ca saṃvijate mṛtyor na ca yūthād vidhāvatiR_6,017.028.2
mahābalo vītabhayo ramyaṃ sālveya parvatamR_6,017.029.1
rājan satatam adhyāste śarabho nāma yūthapaḥR_6,017.029.2
etasya balinaḥ sarve vihārā nāma yūthapāḥR_6,017.030.1
rājañ śatasahasrāṇi catvāriṃśat tathaiva caR_6,017.030.2
yas tu megha ivākāśaṃ mahān āvṛtya tiṣṭhatiR_6,017.031.1
madhye vānaravīrāṇāṃ surāṇām iva vāsavaḥR_6,017.031.2
bherīṇām iva saṃnādo yasyaiṣa śrūyate mahānR_6,017.032.1
ghoraḥ śākhāmṛgendrāṇāṃ saṃgrāmam abhikāṅkṣatāmR_6,017.032.2
eṣa parvatam adhyāste pāriyātram anuttamamR_6,017.033.1
yuddhe duṣprasaho nityaṃ panaso nāma yūthapaḥR_6,017.033.2
enaṃ śatasahasrāṇāṃ śatārdhaṃ paryupāsateR_6,017.034.1
yūthapā yūthapaśreṣṭhaṃ yeṣāṃ yūthāni bhāgaśaḥR_6,017.034.2
yas tu bhīmāṃ pravalgantīṃ camūṃ tiṣṭhati śobhayanR_6,017.035.1
sthitāṃ tīre samudrasya dvitīya iva sāgaraḥR_6,017.035.2
eṣa dardarasaṃkāśo vinato nāma yūthapaḥR_6,017.036.1
pibaṃś carati parṇāśāṃ nadīnām uttamāṃ nadīmR_6,017.036.2
ṣaṣṭiḥ śatasahasrāṇi balam asya plavaṃgamāḥR_6,017.037.1
tvām āhvayati yuddhāya krathano nāma yūthapaḥR_6,017.037.2
yas tu gairikavarṇābhaṃ vapuḥ puṣyati vānaraḥR_6,017.038.1
gavayo nāma tejasvī tvāṃ krodhād abhivartateR_6,017.038.2
enaṃ śatasahasrāṇi saptatiḥ paryupāsateR_6,017.039.1
eṣa āśaṃsate laṅkāṃ svenānīkena marditumR_6,017.039.2
ete duṣprasahā ghorā balinaḥ kāmarūpiṇaḥR_6,017.040.1
yūthapā yūthapaśreṣṭhā yeṣāṃ saṃkhyā na vidyateR_6,017.040.2
tāṃs tu te 'haṃ pravakṣyāmi prekṣamāṇasya yūthapānR_6,018.001.1
rāghavārthe parākrāntā ye na rakṣanti jīvitamR_6,018.001.2
snigdhā yasya bahuśyāmā bālā lāṅgūlam āśritāḥR_6,018.002.1
tāmrāḥ pītāḥ sitāḥ śvetāḥ prakīrṇā ghorakarmaṇaḥR_6,018.002.2
pragṛhītāḥ prakāśante sūryasyeva marīcayaḥR_6,018.003.1
pṛthivyāṃ cānukṛṣyante haro nāmaiṣa yūthapaḥR_6,018.003.2
yaṃ pṛṣṭhato 'nugacchanti śataśo 'tha sahasraśaḥR_6,018.004.1
drumān udyamya sahitā laṅkārohaṇatatparāḥR_6,018.004.2
eṣa koṭīsahasreṇa vānarāṇāṃ mahaujasāmR_6,018.005.1
ākāṅkṣate tvāṃ saṃgrāme jetuṃ parapuraṃjayaR_6,018.005.2
nīlān iva mahāmeghāṃs tiṣṭhato yāṃs tu paśyasiR_6,018.006.1
asitāñ janasaṃkāśān yuddhe satyaparākramānR_6,018.006.2
nakhadaṃṣṭrāyudhān vīrāṃs tīkṣṇakopān bhayāvahānR_6,018.007.1
asaṃkhyeyān anirdeśyān paraṃ pāram ivodadheḥR_6,018.007.2
parvateṣu ca ye ke cid viṣameṣu nadīṣu caR_6,018.008.1
ete tvām abhivartante rājann ṛṣkāḥ sudāruṇāḥR_6,018.008.2
eṣāṃ madhye sthito rājan bhīmākṣo bhīmadarśanaḥR_6,018.009.1
parjanya iva jīmūtaiḥ samantāt parivāritaḥR_6,018.009.2
ṛkṣavantaṃ giriśreṣṭham adhyāste narmadāṃ pibanR_6,018.010.1
sarvarkṣāṇām adhipatir dhūmro nāmaiṣa yūthapaḥR_6,018.010.2
yavīyān asya tu bhrātā paśyainaṃ parvatopamamR_6,018.011.1
bhrātrā samāno rūpeṇa viśiṣṭas tu parākrameR_6,018.011.2
sa eṣa jāmbavān nāma mahāyūthapayūthapaḥR_6,018.012.1
praśānto guruvartī ca saṃprahāreṣv amarṣaṇaḥR_6,018.012.2
etena sāhyaṃ sumahat kṛtaṃ śakrasya dhīmatāR_6,018.013.1
devāsure jāmbavatā labdhāś ca bahavo varāḥR_6,018.013.2
āruhya parvatāgrebhyo mahābhravipulāḥ śilāḥR_6,018.014.1
muñcanti vipulākārā na mṛtyor udvijanti caR_6,018.014.2
rākṣasānāṃ ca sadṛśāḥ piśācānāṃ ca romaśāḥR_6,018.015.1
etasya sainye bahavo vicaranty agnitejasaḥR_6,018.015.2
yaṃ tv enam abhisaṃrabdhaṃ plavamānam iva sthitamR_6,018.016.1
prekṣante vānarāḥ sarve sthitaṃ yūthapayūthapamR_6,018.016.2
eṣa rājan sahasrākṣaṃ paryupāste harīśvaraḥR_6,018.017.1
balena balasaṃpanno rambho nāmaiṣa yūthapaḥR_6,018.017.2
yaḥ sthitaṃ yojane śailaṃ gacchan pārśvena sevateR_6,018.018.1
ūrdhvaṃ tathaiva kāyena gataḥ prāpnoti yojanamR_6,018.018.2
yasmān na paramaṃ rūpaṃ catuṣpādeṣu vidyateR_6,018.019.1
śrutaḥ saṃnādano nāma vānarāṇāṃ pitāmahaḥR_6,018.019.2
parājayaś ca na prāptaḥ so 'yaṃ yūthapayūthapaḥR_6,018.020.1
yasya vikramamāṇasya śakrasyeva parākramaḥR_6,018.020.2
eṣa gandharvakanyāyām utpannaḥ kṛṣṇavartmanāR_6,018.021.1
purā devāsure yuddhe sāhyārthaṃ tridivaukasāmR_6,018.021.2
yasya vaiśravaṇo rājā jambūm upaniṣevateR_6,018.022.1
yo rājā parvatendrāṇāṃ bahukiṃnarasevināmR_6,018.022.2
tatraiṣa vasati śrīmān balavān vānararṣabhaḥR_6,018.023.1
yuddheṣv akatthano nityaṃ krathano nāma yūthapaḥR_6,018.023.2
vṛtaḥ koṭisahasreṇa harīṇāṃ samupasthitaḥR_6,018.024.1
eṣaivāśaṃsate laṅkāṃ svenānīkena marditumR_6,018.024.2
yo gaṅgām anu paryeti trāsayan hastiyūthapānR_6,018.025.1
hastināṃ vānarāṇāṃ ca pūrvavairam anusmaranR_6,018.025.2
eṣa yūthapatir netā gacchan giriguhāśayaḥR_6,018.026.1
harīṇāṃ vāhinī mukhyo nadīṃ haimavatīm anuR_6,018.026.2
uśīra bījam āśritya parvataṃ mandaropamamR_6,018.027.1
ramate vānaraśreṣṭho divi śakra iva svayamR_6,018.027.2
enaṃ śatasahasrāṇāṃ sahasram abhivartateR_6,018.028.1
eṣa durmarṣaṇo rājan pramāthī nāma yūthapaḥR_6,018.028.2
vātenevoddhataṃ meghaṃ yam enam anupaśyasiR_6,018.029.1
vivartamānaṃ bahuśo yatraitad bahulaṃ rajaḥR_6,018.029.2
ete 'sitamukhā ghorā golāṅgūlā mahābalāḥR_6,018.030.1
śataṃ śatasahasrāṇi dṛṣṭvā vai setubandhanamR_6,018.030.2
golāṅgūlaṃ mahāvegaṃ gavākṣaṃ nāma yūthapamR_6,018.031.1
parivāryābhivartante laṅkāṃ marditum ojasāR_6,018.031.2
bhramarācaritā yatra sarvakāmaphaladrumāḥR_6,018.032.1
yaṃ sūryatulyavarṇābham anuparyeti parvatamR_6,018.032.2
yasya bhāsā sadā bhānti tadvarṇā mṛgapakṣiṇaḥR_6,018.033.1
yasya prasthaṃ mahātmāno na tyajanti maharṣayaḥR_6,018.033.2
tatraiṣa ramate rājan ramye kāñcanaparvateR_6,018.034.1
mukhyo vānaramukhyānāṃ kesarī nāma yūthapaḥR_6,018.034.2
ṣaṣṭir girisahasrāṇāṃ ramyāḥ kāñcanaparvatāḥR_6,018.035.1
teṣāṃ madhye girivaras tvam ivānagha rakṣasāmR_6,018.035.2
tatraite kapilāḥ śvetās tāmrāsyā madhupiṅgalāḥR_6,018.036.1
nivasanty uttamagirau tīkṣṇadaṃṣṭrānakhāyudhāḥR_6,018.036.2
siṃha iva caturdaṃṣṭrā vyāghrā iva durāsadāḥR_6,018.037.1
sarve vaiśvanarasamā jvalitāśīviṣopamāḥR_6,018.037.2
sudīrghāñcitalāṅgūlā mattamātaṃgasaṃnibhāḥR_6,018.038.1
mahāparvatasaṃkāśā mahājīmūtanisvanāḥR_6,018.038.2
nāmnā pṛthivyāṃ vikhyāto rājañ śatabalīti yaḥR_6,018.039.1
eṣaivāśaṃsate laṅkāṃ svenānīkena marditumR_6,018.039.2
gajo gavākṣo gavayo nalo nīlaś ca vānaraḥR_6,018.040.1
ekaika eva yūthānāṃ koṭibhir daśabhir vṛtaḥR_6,018.040.2
tathānye vānaraśreṣṭhā vindhyaparvatavāsinaḥR_6,018.041.1
na śakyante bahutvāt tu saṃkhyātuṃ laghuvikramāḥR_6,018.041.2
sarve mahārāja mahāprabhāvāḥ sarve mahāśailanikāśakāyāḥR_6,018.042.1
sarve samarthāḥ pṛthivīṃ kṣaṇena kartuṃ pravidhvastavikīrṇaśailāmR_6,018.042.2
sāraṇasya vacaḥ śrutvā rāvaṇaṃ rākṣasādhipamR_6,019.001.1
balam ālokayan sarvaṃ śuko vākyam athābravītR_6,019.001.2
sthitān paśyasi yān etān mattān iva mahādvipānR_6,019.002.1
nyagrodhān iva gāṅgeyān sālān haimavatīn ivaR_6,019.002.2
ete duṣprasahā rājan balinaḥ kāmarūpiṇaḥR_6,019.003.1
daityadānavasaṃkāśā yuddhe devaparākramāḥR_6,019.003.2
eṣāṃ koṭisahasrāṇi nava pañcaca sapta caR_6,019.004.1
tathā śaṅkhasahasrāṇi tathā vṛndaśatāni caR_6,019.004.2
ete sugrīvasacivāḥ kiṣkindhānilayāḥ sadāR_6,019.005.1
harayo devagandharvair utpannāḥ kāmarūpiṇaḥR_6,019.005.2
yau tau paśyasi tiṣṭhantau kumārau devarūpiṇauR_6,019.006.1
maindaś ca dvividaś cobhau tābhyāṃ nāsti samo yudhiR_6,019.006.2
brahmaṇā samanujñātāv amṛtaprāśināv ubhauR_6,019.007.1
āśaṃsete yudhā laṅkām etau marditum ojasāR_6,019.007.2
yāv etāv etayoḥ pārśve sthitau parvatasaṃnibhauR_6,019.008.1
sumukho vimukhaś caiva mṛtyuputrau pituḥ samauR_6,019.008.2
yaṃ tu paśyasi tiṣṭhantaṃ prabhinnam iva kuñjaramR_6,019.009.1
yo balāt kṣobhayet kruddhaḥ samudram api vānaraḥR_6,019.009.2
eṣo 'bhigantā laṅkāyā vaidehyās tava ca prabhoR_6,019.010.1
enaṃ paśya purā dṛṣṭaṃ vānaraṃ punar āgatamR_6,019.010.2
jyeṣṭhaḥ kesariṇaḥ putro vātātmaja iti śrutaḥR_6,019.011.1
hanūmān iti vikhyāto laṅghito yena sāgaraḥR_6,019.011.2
kāmarūpī hariśreṣṭho balarūpasamanvitaḥR_6,019.012.1
anivāryagatiś caiva yathā satatagaḥ prabhuḥR_6,019.012.2
udyantaṃ bhāskaraṃ dṛṣṭvā bālaḥ kila pipāsitaḥR_6,019.013.1
triyojanasahasraṃ tu adhvānam avatīrya hiR_6,019.013.2
ādityam āhariṣyāmi na me kṣut pratiyāsyatiR_6,019.014.1
iti saṃcintya manasā puraiṣa baladarpitaḥR_6,019.014.2
anādhṛṣyatamaṃ devam api devarṣidānavaiḥR_6,019.015.1
anāsādyaiva patito bhāskarodayane girauR_6,019.015.2
patitasya kaper asya hanur ekā śilātaleR_6,019.016.1
kiṃ cid bhinnā dṛḍhahanor hanūmān eṣa tena vaiR_6,019.016.2
satyam āgamayogena mamaiṣa vidito hariḥR_6,019.017.1
nāsya śakyaṃ balaṃ rūpaṃ prabhāvo vānubhāṣitumR_6,019.017.2
eṣa āśaṃsate laṅkām eko marditum ojasāR_6,019.018.1
yaś caiṣo 'nantaraḥ śūraḥ śyāmaḥ padmanibhekṣaṇaḥR_6,019.018.2
ikṣvākūṇām atiratho loke vikhyāta pauruṣaḥR_6,019.019.1
yasmin na calate dharmo yo dharmaṃ nātivartateR_6,019.019.2
yo brāhmam astraṃ vedāṃś ca veda vedavidāṃ varaḥR_6,019.020.1
yo bhindyād gaganaṃ bāṇaiḥ parvatāṃś cāpi dārayetR_6,019.020.2
yasya mṛtyor iva krodhaḥ śakrasyeva parākramaḥR_6,019.021.1
sa eṣa rāmas tvāṃ yoddhuṃ rājan samabhivartateR_6,019.021.2
yaś caiṣa dakṣiṇe pārśve śuddhajāmbūnadaprabhaḥR_6,019.022.1
viśālavakṣās tāmrākṣo nīlakuñcitamūrdhajaḥR_6,019.022.2
eṣo 'sya lakṣmaṇo nāma bhrātā prāṇasamaḥ priyaḥR_6,019.023.1
naye yuddhe ca kuśalaḥ sarvaśāstraviśāradaḥR_6,019.023.2
amarṣī durjayo jetā vikrānto buddhimān balīR_6,019.024.1
rāmasya dakṣiṇo bāhur nityaṃ prāṇo bahiścaraḥR_6,019.024.2
na hy eṣa rāghavasyārthe jīvitaṃ parirakṣatiR_6,019.025.1
eṣaivāśaṃsate yuddhe nihantuṃ sarvarākṣasānR_6,019.025.2
yas tu savyam asau pakṣaṃ rāmasyāśritya tiṣṭhatiR_6,019.026.1
rakṣogaṇaparikṣipto rājā hy eṣa vibhīṣaṇaḥR_6,019.026.2
śrīmatā rājarājena laṅkāyām abhiṣecitaḥR_6,019.027.1
tvām eva pratisaṃrabdho yuddhāyaiṣo 'bhivartateR_6,019.027.2
yaṃ tu paśyasi tiṣṭhantaṃ madhye girim ivācalamR_6,019.028.1
sarvaśākhāmṛgendrāṇāṃ bhartāram aparājitamR_6,019.028.2
tejasā yaśasā buddhyā jñānenābhijanena caR_6,019.029.1
yaḥ kapīn ati babhrāja himavān iva parvatānR_6,019.029.2
kiṣkindhāṃ yaḥ samadhyāste guhāṃ sagahanadrumāmR_6,019.030.1
durgāṃ parvatadurgasthāṃ pradhānaiḥ saha yūthapaiḥR_6,019.030.2
yasyaiṣā kāñcanī mālā śobhate śatapuṣkarāR_6,019.031.1
kāntā devamanuṣyāṇāṃ yasyāṃ lakṣmīḥ pratiṣṭhitāR_6,019.031.2
etāṃ ca mālāṃ tārāṃ ca kapirājyaṃ ca śāśvatamR_6,019.032.1
sugrīvo vālinaṃ hatvā rāmeṇa pratipāditaḥR_6,019.032.2
evaṃ koṭisahasreṇa śaṅkūnāṃ ca śatena caR_6,019.033.1
sugrīvo vānarendras tvāṃ yuddhārtham abhivartateR_6,019.033.2
imāṃ mahārājasamīkṣya vāhinīm upasthitāṃ prajvalitagrahopamāmR_6,019.034.1
tataḥ prayatnaḥ paramo vidhīyatāṃ yathā jayaḥ syān na paraiḥ parājayaḥR_6,019.034.2
śukena tu samākhyātāṃs tān dṛṣṭvā hariyūthapānR_6,020.001.1
samīpasthaṃ ca rāmasya bhrātaraṃ svaṃ vibhīṣaṇamR_6,020.001.2
lakṣmaṇaṃ ca mahāvīryaṃ bhujaṃ rāmasya dakṣiṇamR_6,020.002.1
sarvavānararājaṃ ca sugrīvaṃ bhīmavikramamR_6,020.002.2
kiṃ cid āvignahṛdayo jātakrodhaś ca rāvaṇaḥR_6,020.003.1
bhartsayām āsa tau vīrau kathānte śukasāraṇauR_6,020.003.2
adhomukhau tau praṇatāv abravīc chukasāraṇauR_6,020.004.1
roṣagadgadayā vācā saṃrabdhaḥ paruṣaṃ vacaḥR_6,020.004.2
na tāvat sadṛśaṃ nāma sacivair upajīvibhiḥR_6,020.005.1
vipriyaṃ nṛpater vaktuṃ nigrahapragrahe vibhoḥR_6,020.005.2
ripūṇāṃ pratikūlānāṃ yuddhārtham abhivartatāmR_6,020.006.1
ubhābhyāṃ sadṛśaṃ nāma vaktum aprastave stavamR_6,020.006.2
ācāryā guravo vṛddhā vṛthā vāṃ paryupāsitāḥR_6,020.007.1
sāraṃ yad rājaśāstrāṇām anujīvyaṃ na gṛhyateR_6,020.007.2
gṛhīto vā na vijñāto bhāro jñānasya vochyateR_6,020.008.1
īdṛśaiḥ sacivair yukto mūrkhair diṣṭyā dharāmy ahamR_6,020.008.2
kiṃ nu mṛtyor bhayaṃ nāsti māṃ vaktuṃ paruṣaṃ vacaḥR_6,020.009.1
yasya me śāsato jihvā prayacchati śubhāśubhamR_6,020.009.2
apy eva dahanaṃ spṛṣṭvā vane tiṣṭhanti pādapāḥR_6,020.010.1
rājadoṣaparāmṛṣṭās tiṣṭhante nāparādhinaḥR_6,020.010.2
hanyām aham imau pāpau śatrupakṣapraśaṃsakauR_6,020.011.1
yadi pūrvopakārair me na krodho mṛdutāṃ vrajetR_6,020.011.2
na hi vāṃ hantum icchāmi smarann upakṛtāni vāmR_6,020.012.1
hatāv eva kṛtaghnau tau mayi snehaparāṅmukhauR_6,020.012.2
evam uktau tu savrīḍau tāv ubhau śukasāraṇauR_6,020.013.1
rāvaṇaṃ jayaśabdena pratinandyābhiniḥsṛtauR_6,020.013.2
abravīt sa daśagrīvaḥ samīpasthaṃ mahodaramR_6,020.014.1
upasthāpaya śīghraṃ me cārān nītiviśāradānR_6,020.014.2
tataś carāḥ saṃtvaritāḥ prāptāḥ pārthivaśāsanātR_6,020.015.1
upasthitāḥ prāñjalayo vardhayitvā jayāśiṣāR_6,020.015.2
tān abravīt tato vākyaṃ rāvaṇo rākṣasādhipaḥR_6,020.016.1
cārān pratyayikāñ śūrān bhaktān vigatasādhvasānR_6,020.016.2
ito gacchata rāmasya vyavasāyaṃ parīkṣathaR_6,020.017.1
mantreṣv abhyantarā ye 'sya prītyā tena samāgatāḥR_6,020.017.2
kathaṃ svapiti jāgarti kim anyac ca kariṣyatiR_6,020.018.1
vijñāya nipuṇaṃ sarvam āgantavyam aśeṣataḥR_6,020.018.2
cāreṇa viditaḥ śatruḥ paṇḍitair vasudhādhipaiḥR_6,020.019.1
yuddhe svalpena yatnena samāsādya nirasyateR_6,020.019.2
cārās tu te tathety uktvā prahṛṣṭā rākṣaseśvaramR_6,020.020.1
kṛtvā pradakṣiṇaṃ jagmur yatra rāmaḥ salakṣmaṇaḥR_6,020.020.2
te suvelasya śailasya samīpe rāmalakṣmaṇauR_6,020.021.1
pracchannā dadṛśur gatvā sasugrīvavibhīṣaṇauR_6,020.021.2
te tu dharmātmanā dṛṣṭā rākṣasendreṇa rākṣasāḥR_6,020.022.1
vibhīṣaṇena tatrasthā nigṛhītā yadṛcchayāR_6,020.022.2
vānarair arditās te tu vikrāntair laghuvikramaiḥR_6,020.023.1
punar laṅkām anuprāptāḥ śvasanto naṣṭacetasaḥR_6,020.023.2
tato daśagrīvam upasthitās te cārā bahirnityacarā niśācarāḥR_6,020.024.1
gireḥ suvelasya samīpavāsinaṃ nyavedayan bhīmabalaṃ mahābalāḥR_6,020.024.2
tatas tam akṣobhya balaṃ laṅkādhipataye carāḥR_6,021.001.1
suvele rāghavaṃ śaile niviṣṭaṃ pratyavedayanR_6,021.001.2
cārāṇāṃ rāvaṇaḥ śrutvā prāptaṃ rāmaṃ mahābalamR_6,021.002.1
jātodvego 'bhavat kiṃ cic chārdūlaṃ vākyam abravītR_6,021.002.2
ayathāvac ca te varṇo dīnaś cāsi niśācaraR_6,021.003.1
nāsi kaccid amitrāṇāṃ kruddhānāṃ vaśam āgataḥR_6,021.003.2
iti tenānuśiṣṭas tu vācaṃ mandam udīrayatR_6,021.004.1
tadā rākṣasaśārdūlaṃ śārdūlo bhayavihvalaḥR_6,021.004.2
na te cārayituṃ śakyā rājan vānarapuṃgavāḥR_6,021.005.1
vikrāntā balavantaś ca rāghaveṇa ca rakṣitāḥR_6,021.005.2
nāpi saṃbhāṣituṃ śakyāḥ saṃpraśno 'tra na labhyateR_6,021.006.1
sarvato rakṣyate panthā vānaraiḥ parvatopamaiḥR_6,021.006.2
praviṣṭamātre jñāto 'haṃ bale tasminn acāriteR_6,021.007.1
balād gṛhīto bahubhir bahudhāsmi vidāritaḥR_6,021.007.2
jānubhir muṣṭibhir dantais talaiś cābhihato bhṛśamR_6,021.008.1
pariṇīto 'smi haribhir balavadbhir amarṣaṇaiḥR_6,021.008.2
pariṇīya ca sarvatra nīto 'haṃ rāmasaṃsadamR_6,021.009.1
rudhirādigdhasarvāṅgo vihvalaś calitendriyaḥR_6,021.009.2
haribhir vadhyamānaś ca yācamānaḥ kṛtāñjaliḥR_6,021.010.1
rāghaveṇa paritrāto jīvāmi ha yadṛcchayāR_6,021.010.2
eṣa śailaiḥ śilābhiś ca pūrayitvā mahārṇavamR_6,021.011.1
dvāram āśritya laṅkāyā rāmas tiṣṭhati sāyudhaḥR_6,021.011.2
garuḍavyūham āsthāya sarvato haribhir vṛtaḥR_6,021.012.1
māṃ visṛjya mahātejā laṅkām evābhivartateR_6,021.012.2
purā prākāram āyāti kṣipram ekataraṃ kuruR_6,021.013.1
sītāṃ cāsmai prayacchāśu suyuddhaṃ vā pradīyatāmR_6,021.013.2
manasā saṃtatāpātha tac chrutvā rākṣasādhipaḥR_6,021.014.1
śārdūlasya mahad vākyam athovāca sa rāvaṇaḥR_6,021.014.2
yadi māṃ pratiyudhyeran devagandharvadānavāḥR_6,021.015.1
naiva sītāṃ pradāsyāmi sarvalokabhayād apiR_6,021.015.2
evam uktvā mahātejā rāvaṇaḥ punar abravītR_6,021.016.1
cāritā bhavatā senā ke 'tra śūrāḥ plavaṃgamāḥR_6,021.016.2
kīdṛśāḥ kiṃprabhāvāś ca vānarā ye durāsadāḥR_6,021.017.1
kasya putrāś ca pautrāś ca tattvam ākhyāhi rākṣasaR_6,021.017.2
tatr atra pratipatsyāmi jñātvā teṣāṃ balābalamR_6,021.018.1
avaśyaṃ balasaṃkhyānaṃ kartavyaṃ yuddham icchatāR_6,021.018.2
athaivam uktaḥ śārdūlo rāvaṇenottamaś caraḥR_6,021.019.1
idaṃ vacanam ārebhe vaktuṃ rāvaṇasaṃnidhauR_6,021.019.2
atharkṣarajasaḥ putro yudhi rājan sudurjayaḥR_6,021.020.1
gadgadasyātha putro 'tra jāmbavān iti viśrutaḥR_6,021.020.2
gadgadasyaiva putro 'nyo guruputraḥ śatakratoḥR_6,021.021.1
kadanaṃ yasya putreṇa kṛtam ekena rakṣasāmR_6,021.021.2
suṣeṇaś cāpi dharmātmā putro dharmasya vīryavānR_6,021.022.1
saumyaḥ somātmajaś cātra rājan dadhimukhaḥ kapiḥR_6,021.022.2
sumukho durmukhaś cātra vegadarśī ca vānaraḥR_6,021.023.1
mṛtyur vānararūpeṇa nūnaṃ sṛṣṭaḥ svayambhuvāR_6,021.023.2
putro hutavahasyātha nīlaḥ senāpatiḥ svayamR_6,021.024.1
anilasya ca putro 'tra hanūmān iti viśrutaḥR_6,021.024.2
naptā śakrasya durdharṣo balavān aṅgado yuvāR_6,021.025.1
maindaś ca dvividaś cobhau balināv aśvisaṃbhavauR_6,021.025.2
putrā vaivasvatasyātra pañcakālāntakopamāḥR_6,021.026.1
gajo gavākṣo gavayaḥ śarabho gandhamādanaḥR_6,021.026.2
śveto jyotirmukhaś cātra bhāskarasyātmasaṃbhavauR_6,021.027.1
varuṇasya ca putro 'tha hemakūṭaḥ plavaṃgamaḥR_6,021.027.2
viśvakarmasuto vīro nalaḥ plavagasattamaḥR_6,021.028.1
vikrānto vegavān atra vasuputraḥ sudurdharaḥR_6,021.028.2
daśavānarakoṭyaś ca śūrāṇāṃ yuddhakāṅkṣiṇāmR_6,021.029.1
śrīmatāṃ devaputrāṇāṃ śeṣān nākhyātum utsaheR_6,021.029.2
putro daśarathasyaiṣa siṃhasaṃhanano yuvāR_6,021.030.1
dūṣaṇo nihato yena kharaś ca triśirās tathāR_6,021.030.2
nāsti rāmasya sadṛśo vikrame bhuvi kaś canaR_6,021.031.1
virādho nihato yena kabandhaś cāntakopamaḥR_6,021.031.2
vaktuṃ na śakto rāmasya naraḥ kaś cid guṇān kṣitauR_6,021.032.1
janasthānagatā yena tāvanto rākṣasā hatāḥR_6,021.032.2
lakṣmaṇaś cātra dharmātmā mātaṃgānām ivarṣabhaḥR_6,021.033.1
yasya bāṇapathaṃ prāpya na jīved api vāsavaḥR_6,021.033.2
rākṣasānāṃ variṣṭhaś ca tava bhrātā vibhīṣaṇaḥR_6,021.034.1
parigṛhya purīṃ laṅkāṃ rāghavasya hite rataḥR_6,021.034.2
iti sarvaṃ samākhyātaṃ tavedaṃ vānaraṃ balamR_6,021.035.1
suvele 'dhiṣṭhitaṃ śaile śeṣakārye bhavān gatiḥR_6,021.035.2
tatas tam akṣobhyabalaṃ laṅkāyāṃ nṛpateś caraḥR_6,022.001.1
suvele rāghavaṃ śaile niviṣṭaṃ pratyavedayanR_6,022.001.2
cārāṇāṃ rāvaṇaḥ śrutvā prāptaṃ rāmaṃ mahābalamR_6,022.002.1
jātodvego 'bhavat kiṃ cit sacivāṃś cedam abravītR_6,022.002.2
mantriṇaḥ śīghram āyāntu sarve vai susamāhitāḥR_6,022.003.1
ayaṃ no mantrakālo hi saṃprāpta iva rākṣasāḥR_6,022.003.2
tasya tac chāsanaṃ śrutvā mantriṇo 'bhyāgaman drutamR_6,022.004.1
tataḥ saṃmantrayām āsa sacivai rākṣasaiḥ sahaR_6,022.004.2
mantrayitvā sa durdharṣaḥ kṣamaṃ yat samanantaramR_6,022.005.1
visarjayitvā sacivān praviveśa svam ālayamR_6,022.005.2
tato rākṣasam āhūya vidyujjihvaṃ mahābalamR_6,022.006.1
māyāvidaṃ mahāmāyaḥ prāviśad yatra maithilīR_6,022.006.2
vidyujjihvaṃ ca māyājñam abravīd rākṣasādhipaḥR_6,022.007.1
mohayiṣyāmahe sītāṃ māyayā janakātmajāmR_6,022.007.2
śiro māyāmayaṃ gṛhya rāghavasya niśācaraR_6,022.008.1
māṃ tvaṃ samupatiṣṭhasva mahac ca saśaraṃ dhanuḥR_6,022.008.2
evam uktas tathety āha vidyujjihvo niśācaraḥR_6,022.009.1
tasya tuṣṭo 'bhavad rājā pradadau ca vibhūṣaṇamR_6,022.009.2
tato dīnām adainyārhāṃ dadarśa dhanadānujaḥR_6,022.010.1
adhomukhīṃ śokaparām upaviṣṭāṃ mahītaleR_6,022.010.2
bhartāram eva dhyāyantīm aśokavanikāṃ gatāmR_6,022.011.1
upāsyamānāṃ ghorābhī rākṣasībhir adūrataḥR_6,022.011.2
upasṛtya tataḥ sītāṃ praharṣan nāma kīrtayanR_6,022.012.1
idaṃ ca vacanaṃ dhṛṣṭam uvāca janakātmajāmR_6,022.012.2
sāntvyamānā mayā bhadre yam upāśritya valgaseR_6,022.013.1
khara hantā sa te bhartā rāghavaḥ samare hataḥR_6,022.013.2
chinnaṃ te sarvato mūlaṃ darpas te nihato mayāR_6,022.014.1
vyasanenātmanaḥ sīte mama bhāryā bhaviṣyasiR_6,022.014.2
alpapuṇye nivṛttārthe mūḍhe paṇḍitamāniniR_6,022.015.1
śṛṇu bhartṛbadhaṃ sīte ghoraṃ vṛtravadhaṃ yathāR_6,022.015.2
samāyātaḥ samudrāntaṃ māṃ hantuṃ kila rāghavaḥR_6,022.016.1
vānarendrapraṇītena balena mahatā vṛtaḥR_6,022.016.2
saṃniviṣṭaḥ samudrasya tīram āsādya dakṣiṇamR_6,022.017.1
balena mahatā rāmo vrajaty astaṃ divākareR_6,022.017.2
athādhvani pariśrāntam ardharātre sthitaṃ balamR_6,022.018.1
sukhasuptaṃ samāsādya cāritaṃ prathamaṃ caraiḥR_6,022.018.2
tat prahastapraṇītena balena mahatā mamaR_6,022.019.1
balam asya hataṃ rātrau yatra rāmaḥ sulakṣmaṇaḥR_6,022.019.2
paṭṭasān parighān khaḍgāṃś cakrān daṇḍān mahāyasānR_6,022.020.1
bāṇajālāni śūlāni bhāsvarān kūṭamudgarānR_6,022.020.2
yaṣṭīś ca tomarān prāsaṃś cakrāṇi musalāni caR_6,022.021.1
udyamyodyamya rakṣobhir vānareṣu nipātitāḥR_6,022.021.2
atha suptasya rāmasya prahastena pramāthināR_6,022.022.1
asaktaṃ kṛtahastena śiraś chinnaṃ mahāsināR_6,022.022.2
vibhīṣaṇaḥ samutpatya nigṛhīto yadṛcchayāR_6,022.023.1
diśaḥ pravrājitaḥ sarvair lakṣmaṇaḥ plavagaiḥ sahaR_6,022.023.2
sugrīvo grīvayā śete bhagnayā plavagādhipaḥR_6,022.024.1
nirastahanukaḥ śete hanūmān rākṣasair hataḥR_6,022.024.2
jāmbavān atha jānubhyām utpatan nihato yudhiR_6,022.025.1
paṭṭasair bahubhiś chinno nikṛttaḥ pādapo yathāR_6,022.025.2
maindaś ca dvividaś cobhau nihatau vānararṣabhauR_6,022.026.1
niḥśvasantau rudantau ca rudhireṇa samukṣitauR_6,022.026.2
asinābhyāhataś chinno madhye ripuniṣūdanaḥR_6,022.027.1
abhiṣṭanati medinyāṃ panasaḥ panaso yathāR_6,022.027.2
nārācair bahubhiś chinnaḥ śete daryāṃ darīmukhaḥR_6,022.028.1
kumudas tu mahātejā niṣkūjan sāyakair hataḥR_6,022.028.2
aṅgado bahubhiś chinnaḥ śarair āsādya rākṣasaiḥR_6,022.029.1
pātito rudhirodgārī kṣitau nipatito 'ṅgadaḥR_6,022.029.2
harayo mathitā nāgai rathajālais tathāpareR_6,022.030.1
śāyitā mṛditās tatra vāyuvegair ivāmbudāḥR_6,022.030.2
pradrutāś ca pare trastā hanyamānā jaghanyataḥR_6,022.031.1
abhidrutās tu rakṣobhiḥ siṃhair iva mahādvipāḥR_6,022.031.2
sāgare patitāḥ ke cit ke cid gaganam āśritāḥR_6,022.032.1
ṛkṣā vṛkṣān upārūḍhā vānarais tu vimiśritāḥR_6,022.032.2
sāgarasya ca tīreṣu śaileṣu ca vaneṣu caR_6,022.033.1
piṅgākṣās te virūpākṣair bahubhir bahavo hatāḥR_6,022.033.2
evaṃ tava hato bhartā sasainyo mama senayāR_6,022.034.1
kṣatajārdraṃ rajodhvastam idaṃ cāsyāhṛtaṃ śiraḥR_6,022.034.2
tataḥ paramadurdharṣo rāvaṇo rākṣaseśvaraḥR_6,022.035.1
sītāyām upaśṛṇvantyāṃ rākṣasīm idam abravītR_6,022.035.2
rākṣasaṃ krūrakarmāṇaṃ vidyujjihvaṃ tvam ānayaR_6,022.036.1
yena tad rāghavaśiraḥ saṃgrāmāt svayam āhṛtamR_6,022.036.2
vidyujjihvas tato gṛhya śiras tat saśarāsanamR_6,022.037.1
praṇāmaṃ śirasā kṛtvā rāvaṇasyāgrataḥ sthitaḥR_6,022.037.2
tam abravīt tato rājā rāvaṇo rākṣasaṃ sthitamR_6,022.038.1
vidyujjihvaṃ mahājihvaṃ samīpaparivartinamR_6,022.038.2
agrataḥ kuru sītāyāḥ śīghraṃ dāśaratheḥ śiraḥR_6,022.039.1
avasthāṃ paścimāṃ bhartuḥ kṛpaṇā sādhu paśyatuR_6,022.039.2
evam uktaṃ tu tad rakṣaḥ śiras tat priyadarśanamR_6,022.040.1
upanikṣipya sītāyāḥ kṣipram antaradhīyataR_6,022.040.2
rāvaṇaś cāpi cikṣepa bhāsvaraṃ kārmukaṃ mahatR_6,022.041.1
triṣu lokeṣu vikhyātaṃ sītām idam uvāca haR_6,022.041.2
idaṃ tat tava rāmasya kārmukaṃ jyāsamanvitamR_6,022.042.1
iha prahastenānītaṃ hatvā taṃ niśi mānuṣamR_6,022.042.2
sa vidyujjihvena sahaiva tac chiro dhanuś ca bhūmau vinikīrya rāvaṇaḥR_6,022.043.1
videharājasya sutāṃ yaśasvinīṃ tato 'bravīt tāṃ bhava me vaśānugāR_6,022.043.2
sā sītā tac chiro dṛṣṭvā tac ca kārmukam uttamamR_6,023.001.1
sugrīvapratisaṃsargam ākhyātaṃ ca hanūmatāR_6,023.001.2
nayane mukhavarṇaṃ ca bhartus tat sadṛśaṃ mukhamR_6,023.002.1
keśān keśāntadeśaṃ ca taṃ ca cūḍāmaṇiṃ śubhamR_6,023.002.2
etaiḥ sarvair abhijñānair abhijñāya suduḥkhitāR_6,023.003.1
vijagarhe 'tha kaikeyīṃ krośantī kurarī yathāR_6,023.003.2
sakāmā bhava kaikeyi hato 'yaṃ kulanandanaḥR_6,023.004.1
kulam utsāditaṃ sarvaṃ tvayā kalahaśīlayāR_6,023.004.2
āryeṇa kiṃ nu kaikeyyāḥ kṛtaṃ rāmeṇa vipriyamR_6,023.005.1
yad gṛhāc cīravasanas tayā prasthāpito vanamR_6,023.005.2
evam uktvā tu vaidehī vepamānā tapasvinīR_6,023.006.1
jagāma jagatīṃ bālā chinnā tu kadalī yathāR_6,023.006.2
sā muhūrtāt samāśvasya pratilabhya ca cetanāmR_6,023.007.1
tac chiraḥ samupāghrāya vilalāpāyatekṣaṇāR_6,023.007.2
hā hatāsmi mahābāho vīravratam anuvratāR_6,023.008.1
imāṃ te paścimāvasthāṃ gatāsmi vidhavā kṛtāR_6,023.008.2
prathamaṃ maraṇaṃ nāryā bhartur vaiguṇyam ucyateR_6,023.009.1
suvṛttaḥ sādhuvṛttāyāḥ saṃvṛttas tvaṃ mamāgrataḥR_6,023.009.2
duḥkhād duḥkhaṃ prapannāyā magnāyāḥ śokasāgareR_6,023.010.1
yo hi mām udyatas trātuṃ so 'pi tvaṃ vinipātitaḥR_6,023.010.2
sā śvaśrūr mama kausalyā tvayā putreṇa rāghavaR_6,023.011.1
vatseneva yathā dhenur vivatsā vatsalā kṛtāR_6,023.011.2
ādiṣṭaṃ dīrgham āyus te yair acintyaparākramaR_6,023.012.1
anṛtaṃ vacanaṃ teṣām alpāyur asi rāghavaR_6,023.012.2
atha vā naśyati prajñā prājñasyāpi satas tavaR_6,023.013.1
pacaty enaṃ tathā kālo bhūtānāṃ prabhavo hy ayamR_6,023.013.2
adṛṣṭaṃ mṛtyum āpannaḥ kasmāt tvaṃ nayaśāstravitR_6,023.014.1
vyasanānām upāyajñaḥ kuśalo hy asi varjaneR_6,023.014.2
tathā tvaṃ saṃpariṣvajya raudrayātinṛśaṃsayāR_6,023.015.1
kālarātryā mayācchidya hṛtaḥ kamalalocanaḥR_6,023.015.2
upaśeṣe mahābāho māṃ vihāya tapasvinīmR_6,023.016.1
priyām iva śubhāṃ nārīṃ pṛthivīṃ puruṣarṣabhaR_6,023.016.2
arcitaṃ satataṃ yatnād gandhamālyair mayā tavaR_6,023.017.1
idaṃ te matpriyaṃ vīra dhanuḥ kāñcanabhūṣitamR_6,023.017.2
pitrā daśarathena tvaṃ śvaśureṇa mamānaghaR_6,023.018.1
pūrvaiś ca pitṛbhiḥ sārdhaṃ nūnaṃ svarge samāgataḥR_6,023.018.2
divi nakṣatrabhūtas tvaṃ mahat karma kṛtaṃ priyamR_6,023.019.1
puṇyaṃ rājarṣivaṃśaṃ tvam ātmanaḥ samupekṣaseR_6,023.019.2
kiṃ mān na prekṣase rājan kiṃ māṃ na pratibhāṣaseR_6,023.020.1
bālāṃ bālena saṃprāptāṃ bhāryāṃ māṃ sahacāriṇīmR_6,023.020.2
saṃśrutaṃ gṛhṇatā pāṇiṃ cariṣyāmīti yat tvayāR_6,023.021.1
smara tan mama kākutstha naya mām api duḥkhitāmR_6,023.021.2
kasmān mām apahāya tvaṃ gato gatimatāṃ varaR_6,023.022.1
asmāl lokād amuṃ lokaṃ tyaktvā mām iha duḥkhitāmR_6,023.022.2
kalyāṇair ucitaṃ yat tat pariṣvaktaṃ mayaiva tuR_6,023.023.1
kravyādais tac charīraṃ te nūnaṃ viparikṛṣyateR_6,023.023.2
agniṣṭomādibhir yajñair iṣṭavān āptadakṣiṇaiḥR_6,023.024.1
agnihotreṇa saṃskāraṃ kena tvaṃ tu na lapsyaseR_6,023.024.2
pravrajyām upapannānāṃ trayāṇām ekam āgatamR_6,023.025.1
pariprakṣyati kausalyā lakṣmaṇaṃ śokalālasāR_6,023.025.2
sa tasyāḥ paripṛcchantyā vadhaṃ mitrabalasya teR_6,023.026.1
tava cākhyāsyate nūnaṃ niśāyāṃ rākṣasair vadhamR_6,023.026.2
sā tvāṃ suptaṃ hataṃ śrutvā māṃ ca rakṣogṛhaṃ gatāmR_6,023.027.1
hṛdayena vidīrṇena na bhaviṣyati rāghavaR_6,023.027.2
sādhu pātaya māṃ kṣipraṃ rāmasyopari rāvaṇaḥR_6,023.028.1
samānaya patiṃ patnyā kuru kalyāṇam uttamamR_6,023.028.2
rāvaṇānugamiṣyāmi gatiṃ bhartur mahātmanaḥR_6,023.029.1
muhūrtam api necchāmi jīvituṃ pāpajīvināR_6,023.029.2
śrutaṃ mayā vedavidāṃ brāhmaṇānāṃ pitur gṛheR_6,023.030.1
yāsāṃ strīṇāṃ priyo bhartā tāsāṃ lokā mahodayāḥR_6,023.030.2
kṣamā yasmin damas tyāgaḥ satyaṃ dharmaḥ kṛtajñatāR_6,023.031.1
ahiṃsā caiva bhūtānāṃ tam ṛte kā gatir mamaR_6,023.031.2
iti sā duḥkhasaṃtaptā vilalāpāyatekṣaṇāR_6,023.032.1
bhartuḥ śiro dhanus tatra samīkṣya janakātmajāR_6,023.032.2
evaṃ lālapyamānāyāṃ sītāyāṃ tatra rākṣasaḥR_6,023.033.1
abhicakrāma bhartāram anīkasthaḥ kṛtāñjaliḥR_6,023.033.2
vijayasvāryaputreti so 'bhivādya prasādya caR_6,023.034.1
nyavedayad anuprāptaṃ prahastaṃ vāhinīpatimR_6,023.034.2
amātyaiḥ sahitaḥ sarvaiḥ prahastaḥ samupasthitaḥR_6,023.035.1
kiṃ cid ātyayikaṃ kāryaṃ teṣāṃ tvaṃ darśanaṃ kuruR_6,023.035.2
etac chrutvā daśagrīvo rākṣasaprativeditamR_6,023.036.1
aśokavanikāṃ tyaktvā mantriṇāṃ darśanaṃ yayauR_6,023.036.2
sa tu sarvaṃ samarthyaiva mantribhiḥ kṛtyam ātmanaḥR_6,023.037.1
sabhāṃ praviśya vidadhe viditvā rāmavikramamR_6,023.037.2
antardhānaṃ tu tac chīrṣaṃ tac ca kārmukam uttamamR_6,023.038.1
jagāma rāvaṇasyaiva niryāṇasamanantaramR_6,023.038.2
rākṣasendras tu taiḥ sārdhaṃ mantribhir bhīmavikramaiḥR_6,023.039.1
samarthayām āsa tadā rāmakāryaviniścayamR_6,023.039.2
avidūrasthitān sarvān balādhyakṣān hitaiṣiṇaḥR_6,023.040.1
abravīt kālasadṛśo rāvaṇo rākṣasādhipaḥR_6,023.040.2
śīghraṃ bherīninādena sphuṭakoṇāhatena meR_6,023.041.1
samānayadhvaṃ sainyāni vaktavyaṃ ca na kāraṇamR_6,023.041.2
tatas tatheti pratigṛhya tad vaco balādhipās te mahad ātmano balamR_6,023.042.1
samānayaṃś caiva samāgataṃ ca te nyavedayan bhartari yuddhakāṅkṣiṇiR_6,023.042.2
sītāṃ tu mohitāṃ dṛṣṭvā saramā nāma rākṣasīR_6,024.001.1
āsasādāśu vaidehīṃ priyāṃ praṇayinī sakhīR_6,024.001.2
sā hi tatra kṛtā mitraṃ sītayā rakṣyamāṇayāR_6,024.002.1
rakṣantī rāvaṇād iṣṭā sānukrośā dṛḍhavratāR_6,024.002.2
sā dadarśa sakhīṃ sītāṃ saramā naṣṭacetanāmR_6,024.003.1
upāvṛtyotthitāṃ dhvastāṃ vaḍavām iva pāṃsuṣuR_6,024.003.2
tāṃ samāśvāsayām āsa sakhī snehena suvratāR_6,024.004.1
uktā yad rāvaṇena tvaṃ pratyuktaṃ ca svayaṃ tvayāR_6,024.004.2
līnayā ganahe śūhye bhayam utsṛjya rāvaṇātR_6,024.005.1
tava hetor viśālākṣi na hi me jīvitaṃ priyamR_6,024.005.2
sa saṃbhrāntaś ca niṣkrānto yat kṛte rākṣasādhipaḥR_6,024.006.1
tac ca me viditaṃ sarvam abhiniṣkramya maithiliR_6,024.006.2
na śakyaṃ sauptikaṃ kartuṃ rāmasya viditātmanaḥR_6,024.007.1
vadhaś ca puruṣavyāghre tasminn evopapadyateR_6,024.007.2
na caiva vānarā hantuṃ śakyāḥ pādapayodhinaḥR_6,024.008.1
surā devarṣabheṇeva rāmeṇa hi surakṣitāḥR_6,024.008.2
dīrghavṛttabhujaḥ śrīmān mahoraskaḥ pratāpavānR_6,024.009.1
dhanvī saṃhananopeto dharmātmā bhuvi viśrutaḥR_6,024.009.2
vikrānto rakṣitā nityam ātmanaś ca parasya caR_6,024.010.1
lakṣmaṇena saha bhrātrā kuśalī nayaśāstravitR_6,024.010.2
hantā parabalaughānām acintyabalapauruṣaḥR_6,024.011.1
na hato rāghavaḥ śrīmān sīte śatrunibarhaṇaḥR_6,024.011.2
ayuktabuddhikṛtyena sarvabhūtavirodhināR_6,024.012.1
iyaṃ prayuktā raudreṇa māyā māyāvidā tvayiR_6,024.012.2
śokas te vigataḥ sarvaḥ kalyāṇaṃ tvām upasthitamR_6,024.013.1
dhruvaṃ tvāṃ bhajate lakṣmīḥ priyaṃ prītikaraṃ śṛṇuR_6,024.013.2
uttīrya sāgaraṃ rāmaḥ saha vānarasenayāR_6,024.014.1
saṃniviṣṭaḥ samudrasya tīram āsādya dakṣiṇamR_6,024.014.2
dṛṣṭo me paripūrṇārthaḥ kākutsthaḥ sahalakṣmaṇaḥR_6,024.015.1
sahitaiḥ sāgarāntasthair balais tiṣṭhati rakṣitaḥR_6,024.015.2
anena preṣitā ye ca rākṣasā laghuvikramaḥR_6,024.016.1
rāghavas tīrṇa ity evaṃ pravṛttis tair ihāhṛtāR_6,024.016.2
sa tāṃ śrutvā viśālākṣi pravṛttiṃ rākṣasādhipaḥR_6,024.017.1
eṣa mantrayate sarvaiḥ sacivaiḥ saha rāvaṇaḥR_6,024.017.2
iti bruvāṇā saramā rākṣasī sītayā sahaR_6,024.018.1
sarvodyogena sainyānāṃ śabdaṃ śuśrāva bhairavamR_6,024.018.2
daṇḍanirghātavādinyāḥ śrutvā bheryā mahāsvanamR_6,024.019.1
uvāca saramā sītām idaṃ madhurabhāṣiṇīR_6,024.019.2
saṃnāhajananī hy eṣā bhairavā bhīru bherikāR_6,024.020.1
bherīnādaṃ ca gambhīraṃ śṛṇu toyadanisvanamR_6,024.020.2
kalpyante mattamātaṃgā yujyante rathavājinaḥR_6,024.021.1
tatra tatra ca saṃnaddhāḥ saṃpatanti padātayaḥR_6,024.021.2
āpūryante rājamārgāḥ sainyair adbhutadarśanaiḥR_6,024.022.1
vegavadbhir nadadbhiś ca toyaughair iva sāgaraḥR_6,024.022.2
śāstrāṇāṃ ca prasannānāṃ carmaṇāṃ varmaṇāṃ tathāR_6,024.023.1
rathavājigajānāṃ ca bhūṣitānāṃ ca rakṣasāmR_6,024.023.2
prabhāṃ visṛjatāṃ paśya nānāvarṇāṃ samutthitāmR_6,024.024.1
vanaṃ nirdahato dharme yathārūpaṃ vibhāvasoḥR_6,024.024.2
ghaṇṭānāṃ śṛṇu nirghoṣaṃ rathānāṃ śṛṇu nisvanamR_6,024.025.1
hayānāṃ heṣamāṇānāṃ śṛṇu tūryadhvaniṃ yathāR_6,024.025.2
udyatāyudhahastānāṃ rākṣasendrānuyāyināmR_6,024.026.1
saṃbhramo rakṣasām eṣa tumulo lomaharṣaṇaḥR_6,024.026.2
śrīs tvāṃ bhajati śokaghnī rakṣasāṃ bhayam āgatamR_6,024.027.1
rāmāt kamalapatrākṣi daityānām iva vāsavātR_6,024.027.2
avajitya jitakrodhas tam acintyaparākramaḥR_6,024.028.1
rāvaṇaṃ samare hatvā bhartā tvādhigamiṣyatiR_6,024.028.2
vikramiṣyati rakṣaḥsu bhartā te sahalakṣmaṇaḥR_6,024.029.1
yathā śatruṣu śatrughno viṣṇunā saha vāsavaḥR_6,024.029.2
āgatasya hi rāmasya kṣipram aṅkagatāṃ satīmR_6,024.030.1
ahaṃ drakṣyāmi siddhārthāṃ tvāṃ śatrau vinipātiteR_6,024.030.2
aśrūṇy ānandajāni tvaṃ vartayiṣyasi śobhaneR_6,024.031.1
samāgamya pariṣvaktā tasyorasi mahorasaḥR_6,024.031.2
acirān mokṣyate sīte devi te jaghanaṃ gatāmR_6,024.032.1
dhṛtām etāṃ bahūn māsān veṇīṃ rāmo mahābalaḥR_6,024.032.2
tasya dṛṣṭvā mukhaṃ devi pūrṇacandram ivoditamR_6,024.033.1
mokṣyase śokajaṃ vāri nirmokam iva pannagīR_6,024.033.2
rāvaṇaṃ samare hatvā nacirād eva maithiliR_6,024.034.1
tvayā samagraṃ priyayā sukhārho lapsyate sukhamR_6,024.034.2
samāgatā tvaṃ rāmeṇa modiṣyasi mahātmanāR_6,024.035.1
suvarṣeṇa samāyuktā yathā sasyena medinīR_6,024.035.2
girivaram abhito 'nuvartamāno haya iva maṇḍalam āśu yaḥ karotiR_6,024.036.1
tam iha śaraṇam abhyupehi devi divasakaraṃ prabhavo hy ayaṃ prajānāmR_6,024.036.2
atha tāṃ jātasaṃtāpāṃ tena vākyena mohitāmR_6,025.001.1
saramā hlādayām āsa pṛtivīṃ dyaur ivāmbhasāR_6,025.001.2
tatas tasyā hitaṃ sakhyāś cikīrṣantī sakhī vacaḥR_6,025.002.1
uvāca kāle kālajñā smitapūrvābhibhāṣiṇīR_6,025.002.2
utsaheyam ahaṃ gatvā tvadvākyam asitekṣaṇeR_6,025.003.1
nivedya kuśalaṃ rāme praticchannā nivartitumR_6,025.003.2
na hi me kramamāṇāyā nirālambe vihāyasiR_6,025.004.1
samartho gatim anvetuṃ pavano garuḍo 'pi vāR_6,025.004.2
evaṃ bruvāṇāṃ tāṃ sītā saramāṃ punar abravītR_6,025.005.1
madhuraṃ ślakṣṇayā vācā pūrvaśokābhipannayāR_6,025.005.2
samarthā gaganaṃ gantum api vā tvaṃ rasātalamR_6,025.006.1
avagacchāmy akartavyaṃ kartavyaṃ te madantareR_6,025.006.2
matpriyaṃ yadi kartavyaṃ yadi buddhiḥ sthirā tavaR_6,025.007.1
jñātum icchāmi taṃ gatvā kiṃ karotīti rāvaṇaḥR_6,025.007.2
sa hi māyābalaḥ krūro rāvaṇaḥ śatrurāvaṇaḥR_6,025.008.1
māṃ mohayati duṣṭātmā pītamātreva vāruṇīR_6,025.008.2
tarjāpayati māṃ nityaṃ bhartsāpayati cāsakṛtR_6,025.009.1
rākṣasībhiḥ sughorābhir yā māṃ rakṣanti nityaśaḥR_6,025.009.2
udvignā śaṅkitā cāsmi na ca svasthaṃ mano mamaR_6,025.010.1
tad bhayāc cāham udvignā aśokavanikāṃ gatāḥR_6,025.010.2
yadi nāma kathā tasya niścitaṃ vāpi yad bhavetR_6,025.011.1
nivedayethāḥ sarvaṃ tat paro me syād anugrahaḥR_6,025.011.2
sā tv evaṃ bruvatīṃ sītāṃ saramā valgubhāṣiṇīR_6,025.012.1
uvāca vacanaṃ tasyāḥ spṛśantī bāṣpaviklavamR_6,025.012.2
eṣa te yady abhiprāyas tasmād gacchāmi jānakiR_6,025.013.1
gṛhya śatror abhiprāyam upāvṛttāṃ ca paśya māmR_6,025.013.2
evam uktvā tato gatvā samīpaṃ tasya rakṣasaḥR_6,025.014.1
śuśrāva kathitaṃ tasya rāvaṇasya samantriṇaḥR_6,025.014.2
sā śrutvā niścayaṃ tasya niścayajñā durātmanaḥR_6,025.015.1
punar evāgamat kṣipram aśokavanikāṃ tadāR_6,025.015.2
sā praviṣṭā punas tatra dadarśa janakātmajāmR_6,025.016.1
pratīkṣamāṇāṃ svām eva bhraṣṭapadmām iva śriyamR_6,025.016.2
tāṃ tu sītā punaḥ prāptāṃ saramāṃ valgubhāṣiṇīmR_6,025.017.1
pariṣvajya ca susnigdhaṃ dadau ca svayam āsanamR_6,025.017.2
ihāsīnā sukhaṃ sarvam ākhyāhi mama tattvataḥR_6,025.018.1
krūrasya niścayaṃ tasya rāvaṇasya durātmanaḥR_6,025.018.2
evam uktā tu saramā sītayā vepamānayāR_6,025.019.1
kathitaṃ sarvam ācaṣṭa rāvaṇasya samantriṇaḥR_6,025.019.2
jananyā rākṣasendro vai tvanmokṣārthaṃ bṛhadvacaḥR_6,025.020.1
aviddhena ca vaidehi mantrivṛddhena bodhitaḥR_6,025.020.2
dīyatām abhisatkṛtya manujendrāya maithilīR_6,025.021.1
nidarśanaṃ te paryāptaṃ janasthāne yad adbhutamR_6,025.021.2
laṅghanaṃ ca samudrasya darśanaṃ ca hanūmataḥR_6,025.022.1
vadhaṃ ca rakṣasāṃ yuddhe kaḥ kuryān mānuṣo bhuviR_6,025.022.2
evaṃ sa mantrivṛddhaiś ca mātrā ca bahu bhāṣitaḥR_6,025.023.1
na tvām utsahate moktum artahm arthaparo yathāR_6,025.023.2
notsahaty amṛto moktuṃ yuddhe tvām iti maithiliR_6,025.024.1
sāmātyasya nṛśaṃsasya niścayo hy eṣa vartateR_6,025.024.2
bhayān na śaktas tvāṃ moktum anirastas tu saṃyugeR_6,025.025.1
rākṣasānāṃ ca sarveṣām ātmanaś ca vadhena hiR_6,025.025.2
nihatya rāvaṇaṃ saṃkhye sarvathā niśitaiḥ śaraiḥR_6,025.026.1
pratineṣyati rāmas tvām ayodhyām asitekṣaṇeR_6,025.026.2
etasminn antare śabdo bherīśaṅkhasamākulaḥR_6,025.027.1
śruto vai sarvasainyānāṃ kampayan dharaṇītalamR_6,025.027.2
śrutvā tu taṃ vānarasainyaśabdaṃ laṅkāgatā rākṣasarājabhṛtyāḥR_6,025.028.1
naṣṭaujaso dainyaparītaceṣṭāḥ śreyo na paśyanti nṛpasya doṣaiḥR_6,025.028.2
tena śaṅkhavimiśreṇa bherīśabdena rāghavaḥR_6,026.001.1
upayato mahābāhū rāmaḥ parapuraṃjayaḥR_6,026.001.2
taṃ ninādaṃ niśamyātha rāvaṇo rākṣaseśvaraḥR_6,026.002.1
muhūrtaṃ dhyānam āsthāya sacivān abhyudaikṣataR_6,026.002.2
atha tān sacivāṃs tatra sarvān ābhāṣya rāvaṇaḥR_6,026.003.1
sabhāṃ saṃnādayan sarvām ity uvāca mahābalaḥR_6,026.003.2
yad uktavanto rāmasya bhavantas tan mayā śrutamR_6,026.004.1
bhavataś cāpy ahaṃ vedmi yuddhe satyaparākramānR_6,026.004.2
tatas tu sumahāprājño mālyavān nāma rākṣasaḥR_6,026.005.1
rāvaṇasya vacaḥ śrutvā mātuḥ paitāmaho 'bravītR_6,026.005.2
vidyāsv abhivinīto yo rājā rājan nayānugaḥR_6,026.006.1
sa śāsti ciram aiśvaryam arīṃś ca kurute vaśeR_6,026.006.2
saṃdadhāno hi kālena vigṛhṇaṃś cāribhiḥ sahaR_6,026.007.1
svapakṣavardhanaṃ kurvan mahad aiśvaryam aśnuteR_6,026.007.2
hīyamānena kartavyo rājñā saṃdhiḥ samena caR_6,026.008.1
na śatrum avamanyeta jyāyān kurvīta vigrahamR_6,026.008.2
tan mahyaṃ rocate saṃdhiḥ saha rāmeṇa rāvaṇaR_6,026.009.1
yadartham abhiyuktāḥ sma sītā tasmai pradīyatāmR_6,026.009.2
tasya devarṣayaḥ sarve gandharvāś ca jayaiṣiṇaḥR_6,026.010.1
virodhaṃ mā gamas tena saṃdhis te tena rocatāmR_6,026.010.2
asṛjad bhagavān pakṣau dvāv eva hi pitāmahaḥR_6,026.011.1
surāṇām asurāṇāṃ ca dharmādharmau tadāśrayauR_6,026.011.2
dharmo hi śrūyate pakṣaḥ surāṇāṃ ca mahātmanāmR_6,026.012.1
adharmo rakṣasaṃ pakṣo hy asurāṇāṃ ca rāvaṇaR_6,026.012.2
dharmo vai grasate 'dharmaṃ tataḥ kṛtam abhūd yugamR_6,026.013.1
adharmo grasate dharmaṃ tatas tiṣyaḥ pravartateR_6,026.013.2
tat tvayā caratā lokān dharmo vinihato mahānR_6,026.014.1
adharmaḥ pragṛhītaś ca tenāsmadbalinaḥ pareR_6,026.014.2
sa pramādād vivṛddhas te 'dharmo 'hir grasate hi naḥR_6,026.015.1
vivardhayati pakṣaṃ ca surāṇāṃ surabhāvanaḥR_6,026.015.2
ṛṣīṇām agnikalpānām udvego janito mahānR_6,026.016.1
teṣāṃ prabhāvo durdharṣaḥ pradīpta iva pāvakaḥR_6,026.016.2
tapasā bhāvitātmāno dharmasyānugrahe ratāḥR_6,026.017.1
mukhyair yajñair yajanty ete nityaṃ tais tair dvijātayaḥR_6,026.017.2
abhibhūya ca rakṣāṃsi brahmaghoṣān udairayanR_6,026.018.1
diśo vipradrutāḥ sarve stanayitnur ivoṣṇageR_6,026.018.2
ṛṣīṇām agnikalpānām agnihotrasamutthitaḥR_6,026.019.1
ādatte rakṣasāṃ tejo dhūmo vyāpya diśo daśaR_6,026.019.2
teṣu teṣu ca deśeṣu puṇyeṣu ca dṛḍhavrataiḥR_6,026.020.1
caryamāṇaṃ tapas tīvraṃ saṃtāpayati rākṣasānR_6,026.020.2
utpātān vividhān dṛṣṭvā ghorān bahuvidhāṃs tathāR_6,026.021.1
vināśam anupaśyāmi sarveṣāṃ rakṣasām ahamR_6,026.021.2
kharābhis tanitā ghorā meghāḥ pratibhayaṃkaraḥR_6,026.022.1
śoṇitenābhivarṣanti laṅkām uṣṇena sarvataḥR_6,026.022.2
rudatāṃ vāhanānāṃ ca prapatanty asrabindavaḥR_6,026.023.1
dhvajā dhvastā vivarṇāś ca na prabhānti yathāpuramR_6,026.023.2
vyālā gomāyavo gṛdhrā vāśanti ca subhairavamR_6,026.024.1
praviśya laṅkām aniśaṃ samavāyāṃś ca kurvateR_6,026.024.2
kālikāḥ pāṇḍurair dantaiḥ prahasanty agrataḥ sthitāḥR_6,026.025.1
striyaḥ svapneṣu muṣṇantyo gṛhāṇi pratibhāṣya caR_6,026.025.2
gṛhāṇāṃ balikarmāṇi śvānaḥ paryupabhuñjateR_6,026.026.1
kharā goṣu prajāyante mūṣikā nakulaiḥ sahaR_6,026.026.2
mārjārā dvīpibhiḥ sārdhaṃ sūkarāḥ śunakaiḥ sahaR_6,026.027.1
kiṃnarā rākṣasaiś cāpi sameyur mānuṣaiḥ sahaR_6,026.027.2
pāṇḍurā raktapādāś ca vihagāḥ kālacoditāḥR_6,026.028.1
rākṣasānāṃ vināśāya kapotā vicaranti caR_6,026.028.2
cīkī kūcīti vāśantyaḥ śārikā veśmasu sthitāḥR_6,026.029.1
patanti grathitāś cāpi nirjitāḥ kalahaiṣiṇaḥR_6,026.029.2
kālo gṛhāṇi sarveṣāṃ kāle kāle 'nvavekṣateR_6,026.030.1
etāny anyāni duṣṭāni nimittāny utpatanti caR_6,026.030.2
viṣṇuṃ manyāmahe rāmaṃ mānuṣaṃ deham āsthitamR_6,026.031.1
na hi mānuṣamātro 'sau rāghavo dṛḍhavikramaḥR_6,026.031.2
yena baddhaḥ samudrasya sa setuḥ paramādbhutaḥR_6,026.032.1
kuruṣva nararājena saṃdhiṃ rāmeṇa rāvaṇaR_6,026.032.2
idaṃ vacas tatra nigadya mālyavan parīkṣya rakṣo'dhipater manaḥ punaḥR_6,026.033.1
anuttameṣūttamapauruṣo balī babhūva tūṣṇīṃ samavekṣya rāvaṇamR_6,026.033.2
tat tu mālyavato vākyaṃ hitam uktaṃ daśānanaḥR_6,027.001.1
na marṣayati duṣṭātmā kālasya vaśam āgataḥR_6,027.001.2
sa baddhvā bhrukuṭiṃ vaktre krodhasya vaśam āgataḥR_6,027.002.1
amarṣāt parivṛttākṣo mālyavantam athābravītR_6,027.002.2
hitabuddhyā yad ahitaṃ vacaḥ paruṣam ucyateR_6,027.003.1
parapakṣaṃ praviśyaiva naitac chrotragataṃ mamaR_6,027.003.2
mānuṣaṃ kṛpaṇaṃ rāmam ekaṃ śākhāmṛgāśrayamR_6,027.004.1
samarthaṃ manyase kena tyaktaṃ pitrā vanālayamR_6,027.004.2
rakṣasām īśvaraṃ māṃ ca devatānāṃ bhayaṃkaramR_6,027.005.1
hīnaṃ māṃ manyase kena ahīnaṃ sarvavikramaiḥR_6,027.005.2
vīradveṣeṇa vā śaṅke pakṣapātena vā ripoḥR_6,027.006.1
tvayāhaṃ paruṣāṇy uktaḥ paraprotsāhanena vāR_6,027.006.2
prabhavantaṃ padasthaṃ hi paruṣaṃ ko 'bhidhāsyatiR_6,027.007.1
paṇḍitaḥ śāstratattvajño vinā protsāhanād ripoḥR_6,027.007.2
ānīya ca vanāt sītāṃ padmahīnām iva śriyamR_6,027.008.1
kimarthaṃ pratidāsyāmi rāghavasya bhayād ahamR_6,027.008.2
vṛtaṃ vānarakoṭībhiḥ sasugrīvaṃ salakṣmaṇamR_6,027.009.1
paśya kaiś cid ahobhis tvaṃ rāghavaṃ nihataṃ mayāR_6,027.009.2
dvandve yasya na tiṣṭhanti daivatāny api saṃyugeR_6,027.010.1
sa kasmād rāvaṇo yuddhe bhayam āhārayiṣyatiR_6,027.010.2
dvidhā bhajyeyam apy evaṃ na nameyaṃ tu kasya citR_6,027.011.1
eṣa me sahajo doṣaḥ svabhāvo duratikramaḥR_6,027.011.2
yadi tāvat samudre tu setur baddho yadṛcchayāR_6,027.012.1
rāmeṇa vismayaḥ ko 'tra yena te bhayam āgatamR_6,027.012.2
sa tu tīrtvārṇavaṃ rāmaḥ saha vānarasenayāR_6,027.013.1
pratijānāmi te satyaṃ na jīvan pratiyāsyatiR_6,027.013.2
evaṃ bruvāṇaṃ saṃrabdhaṃ ruṣṭaṃ vijñāya rāvaṇamR_6,027.014.1
vrīḍito mālyavān vākyaṃ nottaraṃ pratyapadyataR_6,027.014.2
jayāśiṣā ca rājānaṃ vardhayitvā yathocitamR_6,027.015.1
mālyavān abhyanujñāto jagāma svaṃ niveśanamR_6,027.015.2
rāvaṇas tu sahāmātyo mantrayitvā vimṛśya caR_6,027.016.1
laṅkāyām atulāṃ guptiṃ kārayām āsa rākṣasaḥR_6,027.016.2
vyādideśa ca pūrvasyāṃ prahastaṃ dvāri rākṣasaṃR_6,027.017.1
dakṣiṇasyāṃ mahāvīryau mahāpārśva mahodarauR_6,027.017.2
paścimāyām atho dvāri putram indrajitaṃ tathāR_6,027.018.1
vyādideśa mahāmāyaṃ rākṣasair bahubhir vṛtamR_6,027.018.2
uttarasyāṃ puradvāri vyādiśya śukasāraṇauR_6,027.019.1
svayaṃ cātra bhaviṣyāmi mantriṇas tān uvāca haR_6,027.019.2
rākṣasaṃ tu virūpākṣaṃ mahāvīryaparākramamR_6,027.020.1
madhyame 'sthāpayad gulme bahubhiḥ saha rākṣasaiḥR_6,027.020.2
evaṃvidhānaṃ laṅkāyāṃ kṛtvā rākṣasapuṃgavaḥR_6,027.021.1
mene kṛtārtham ātmānaṃ kṛtāntavaśam āgataḥR_6,027.021.2
visarjayām āsa tataḥ sa mantriṇo vidhānam ājñāpya purasya puṣkalamR_6,027.022.1
jayāśiṣā mantragaṇena pūjito viveśa so 'ntaḥpuram ṛddhiman mahatR_6,027.022.2
naravānararājau tau sa ca vāyusutaḥ kapiḥR_6,028.001.1
jāmbavān ṛkṣarājaś ca rākṣasaś ca vibhīṣaṇaḥR_6,028.001.2
aṅgado vāliputraś ca saumitriḥ śarabhaḥ kapiḥR_6,028.002.1
suṣeṇaḥ sahadāyādo maindo dvivida eva caR_6,028.002.2
gajo gavākṣo kumudo nalo 'tha panasas tathāR_6,028.003.1
amitraviṣayaṃ prāptāḥ samavetāḥ samarthayanR_6,028.003.2
iyaṃ sā lakṣyate laṅkā purī rāvaṇapālitāR_6,028.004.1
sāsuroragagandharvair amarair api durjayāR_6,028.004.2
kāryasiddhiṃ puraskṛtya mantrayadhvaṃ vinirṇayeR_6,028.005.1
nityaṃ saṃnihito hy atra rāvaṇo rākṣasādhipaḥR_6,028.005.2
tathā teṣu bruvāṇeṣu rāvaṇāvarajo 'bravītR_6,028.006.1
vākyam agrāmyapadavat puṣkalārthaṃ vibhīṣaṇaḥR_6,028.006.2
analaḥ śarabhaś caiva saṃpātiḥ praghasas tathāR_6,028.007.1
gatvā laṅkāṃ mamāmātyāḥ purīṃ punar ihāgatāḥR_6,028.007.2
bhūtvā śakunayaḥ sarve praviṣṭāś ca ripor balamR_6,028.008.1
vidhānaṃ vihitaṃ yac ca tad dṛṣṭvā samupasthitāḥR_6,028.008.2
saṃvidhānaṃ yathāhus te rāvaṇasya durātmanaḥR_6,028.009.1
rāma tad bruvataḥ sarvaṃ yathātathyena me śṛṇuR_6,028.009.2
pūrvaṃ prahastaḥ sabalo dvāram āsādya tiṣṭhatiR_6,028.010.1
dakṣiṇaṃ ca mahāvīryau mahāpārśvamahodarauR_6,028.010.2
indrajit paścimadvāraṃ rākṣasair bahubhir vṛtaḥR_6,028.011.1
paṭṭasāsidhanuṣmadbhiḥ śūlamudgarapāṇibhiḥR_6,028.011.2
nānāpraharaṇaiḥ śūrair āvṛto rāvaṇātmajaḥR_6,028.012.1
rākṣasānāṃ sahasrais tu bahubhiḥ śastrapāṇibhiḥR_6,028.012.2
yuktaḥ paramasaṃvigno rākṣasair bahubhir vṛtaḥR_6,028.013.1
uttaraṃ nagaradvāraṃ rāvaṇaḥ svayam āsthitaḥR_6,028.013.2
virūpākṣas tu mahatā śūlakhaḍgadhanuṣmatāR_6,028.014.1
balena rākṣasaiḥ sārdhaṃ madhyamaṃ gulmam āsthitaḥR_6,028.014.2
etān evaṃvidhān gulmāṃl laṅkāyāṃ samudīkṣya teR_6,028.015.1
māmakāḥ sacivāḥ sarve śīghraṃ punar ihāgatāḥR_6,028.015.2
gajānāṃ ca sahasraṃ ca rathānām ayutaṃ pureR_6,028.016.1
hayānām ayute dve ca sāgrakoṭī ca rakṣasāmR_6,028.016.2
vikrāntā balavantaś ca saṃyugeṣv ātatāyinaḥR_6,028.017.1
iṣṭā rākṣasarājasya nityam ete niśācarāḥR_6,028.017.2
ekaikasyātra yuddhārthe rākṣasasya viśāṃ pateR_6,028.018.1
parivāraḥ sahasrāṇāṃ sahasram upatiṣṭhateR_6,028.018.2
etāṃ pravṛttiṃ laṅkāyāṃ mantriproktaṃ vibhīṣaṇaḥR_6,028.019.1
rāmaṃ kamalapatrākṣam idam uttaram abravītR_6,028.019.2
kuberaṃ tu yadā rāma rāvaṇaḥ pratyayudhyataR_6,028.020.1
ṣaṣṭiḥ śatasahasrāṇi tadā niryānti rākṣasāḥR_6,028.020.2
parākrameṇa vīryeṇa tejasā sattvagauravātR_6,028.021.1
sadṛśā yo 'tra darpeṇa rāvaṇasya durātmanaḥR_6,028.021.2
atra manyur na kartavyo roṣaye tvāṃ na bhīṣayeR_6,028.022.1
samartho hy asi vīryeṇa surāṇām api nigraheR_6,028.022.2
tad bhavāṃś caturaṅgeṇa balena mahatā vṛtaḥR_6,028.023.1
vyūhyedaṃ vānarānīkaṃ nirmathiṣyasi rāvaṇamR_6,028.023.2
rāvaṇāvaraje vākyam evaṃ bruvati rāghavaḥR_6,028.024.1
śatrūṇāṃ pratighātārtham idaṃ vacanam abravītR_6,028.024.2
pūrvadvāre tu laṅkāyā nīlo vānarapuṃgavaḥR_6,028.025.1
prahastaṃ pratiyoddhā syād vānarair bahubhir vṛtaḥR_6,028.025.2
aṅgado vāliputras tu balena mahatā vṛtaḥR_6,028.026.1
dakṣiṇe bādhatāṃ dvāre mahāpārśvamahodarauR_6,028.026.2
hanūmān paścimadvāraṃ nipīḍya pavanātmajaḥR_6,028.027.1
praviśatv aprameyātmā bahubhiḥ kapibhir vṛtaḥR_6,028.027.2
daityadānavasaṃghānām ṛṣīṇāṃ ca mahātmanāmR_6,028.028.1
viprakārapriyaḥ kṣudro varadānabalānvitaḥR_6,028.028.2
parikrāmati yaḥ sarvāṃl lokān saṃtāpayan prajāḥR_6,028.029.1
tasyāhaṃ rākṣasendrasya svayam eva vadhe dhṛtaḥR_6,028.029.2
uttaraṃ nagaradvāram ahaṃ saumitriṇā sahaR_6,028.030.1
nipīḍyābhipravekṣyāmi sabalo yatra rāvaṇaḥR_6,028.030.2
vānarendraś ca balavān ṛkṣarājaś ca jāmbavānR_6,028.031.1
rākṣasendrānujaś caiva gulme bhavatu madhyameR_6,028.031.2
na caiva mānuṣaṃ rūpaṃ kāryaṃ haribhir āhaveR_6,028.032.1
eṣā bhavatu naḥ saṃjñā yuddhe 'smin vānare baleR_6,028.032.2
vānarā eva niścihnaṃ svajane 'smin bhaviṣyatiR_6,028.033.1
vayaṃ tu mānuṣeṇaiva sapta yotsyāmahe parānR_6,028.033.2
aham eva saha bhrātrā lakṣmaṇena mahaujasāR_6,028.034.1
ātmanā pañcamaś cāyaṃ sakhā mama vibhīṣaṇaḥR_6,028.034.2
sa rāmaḥ kāryasiddhyartham evam uktvā vibhīṣaṇamR_6,028.035.1
suvelārohaṇe buddhiṃ cakāra matimān matimR_6,028.035.2
tatas tu rāmo mahatā balena pracchādya sarvāṃ pṛthivīṃ mahātmāR_6,028.036.1
prahṛṣṭarūpo 'bhijagāma laṅkāṃ kṛtvā matiṃ so 'rivadhe mahātmāR_6,028.036.2
sa tu kṛtvā suvelasya matim ārohaṇaṃ pratiR_6,029.001.1
lakṣmaṇānugato rāmaḥ sugrīvam idam abravītR_6,029.001.2
vibhīṣaṇaṃ ca dharmajñam anuraktaṃ niśācaramR_6,029.002.1
mantrajñaṃ ca vidhijñaṃ ca ślakṣṇayā parayā girāR_6,029.002.2
suvelaṃ sādhu śailendram imaṃ dhātuśataiś citamR_6,029.003.1
adhyārohāmahe sarve vatsyāmo 'tra niśām imāmR_6,029.003.2
laṅkāṃ cālokayiṣyāmo nilayaṃ tasya rakṣasaḥR_6,029.004.1
yena me maraṇāntāya hṛtā bhāryā durātmanāR_6,029.004.2
yena dharmo na vijñāto na vṛttaṃ na kulaṃ tathāR_6,029.005.1
rākṣasyā nīcayā buddhyā yena tad garhitaṃ kṛtamR_6,029.005.2
yasmin me vardhate roṣaḥ kīrtite rākṣasādhameR_6,029.006.1
yasyāparādhān nīcasya vadhaṃ drakṣyāmi rakṣasāmR_6,029.006.2
eko hi kurute pāpaṃ kālapāśavaśaṃ gataḥR_6,029.007.1
nīcenātmāpacāreṇa kulaṃ tena vinaśyatiR_6,029.007.2
evaṃ saṃmantrayann eva sakrodho rāvaṇaṃ pratiR_6,029.008.1
rāmaḥ suvelaṃ vāsāya citrasānum upāruhatR_6,029.008.2
pṛṣṭhato lakṣmaṇa cainam anvagacchat samāhitaḥR_6,029.009.1
saśaraṃ cāpam udyamya sumahad vikrame rataḥR_6,029.009.2
tam anvarohat sugrīvaḥ sāmātyaḥ savibhīṣaṇaḥR_6,029.010.1
hanūmān aṅgado nīlo maindo dvivida eva caR_6,029.010.2
gajo gavākṣo gavayaḥ śarabho gandhamādanaḥR_6,029.011.1
panasaḥ kumudaś caiva haro rambhaś ca yūthapaḥR_6,029.011.2
te vāyuvegapravaṇās taṃ giriṃ giricāriṇaḥR_6,029.012.1
adhyārohanta śataśaḥ suvelaṃ yatra rāghavaḥR_6,029.012.2
te tv adīrgheṇa kālena girim āruhya sarvataḥR_6,029.013.1
dadṛśuḥ śikhare tasya viṣaktām iva khe purīmR_6,029.013.2
tāṃ śubhāṃ pravaradvārāṃ prākāravaraśobhitāmR_6,029.014.1
laṅkāṃ rākṣasasaṃpūrṇāṃ dadṛśur hariyūthapāḥR_6,029.014.2
prākāracayasaṃsthaiś ca tathā nīlair niśācaraiḥR_6,029.015.1
dadṛśus te hariśreṣṭhāḥ prākāram aparaṃ kṛtamR_6,029.015.2
te dṛṣṭvā vānarāḥ sarve rākṣasān yuddhakāṅkṣiṇaḥR_6,029.016.1
mumucur vipulān nādāṃs tatra rāmasya paśyataḥR_6,029.016.2
tato 'stam agamat sūryaḥ saṃdhyayā pratirañjitaḥR_6,029.017.1
pūrṇacandrapradīpā ca kṣapā samabhivartateR_6,029.017.2
tataḥ sa rāmo harivāhinīpatir vibhīṣaṇena pratinandya satkṛtaḥR_6,029.018.1
salakṣmaṇo yūthapayūthasaṃvṛtaḥ suvela pṛṣṭhe nyavasad yathāsukhamR_6,029.018.2
tāṃ rātrim uṣitās tatra suvele haripuṃgavāḥR_6,030.001.1
laṅkāyāṃ dadṛśur vīrā vanāny upavanāni caR_6,030.001.2
samasaumyāni ramyāṇi viśālāny āyatāni caR_6,030.002.1
dṛṣṭiramyāṇi te dṛṣṭvā babhūvur jātavismayāḥR_6,030.002.2
campakāśokapuṃnāgasālatālasamākulāR_6,030.003.1
tamālavanasaṃchannā nāgamālāsamāvṛtāR_6,030.003.2
hintālair arjunair nīpaiḥ saptaparṇaiś ca puṣpitaiḥR_6,030.004.1
tilakaiḥ karṇikāraiś ca paṭālaiś ca samantataḥR_6,030.004.2
śuśubhe puṣpitāgraiś ca latāparigatair drumaiḥR_6,030.005.1
laṅkā bahuvidhair divyair yathendrasyāmarāvatīR_6,030.005.2
vicitrakusumopetai raktakomalapallavaiḥR_6,030.006.1
śādvalaiś ca tathā nīlaiś citrābhir vanarājibhiḥR_6,030.006.2
gandhāḍhyāny abhiramyāṇi puṣpāṇi ca phalāni caR_6,030.007.1
dhārayanty agamās tatra bhūṣaṇānīva mānavāḥR_6,030.007.2
tac caitrarathasaṃkāśaṃ manojñaṃ nandanopamamR_6,030.008.1
vanaṃ sarvartukaṃ ramyaṃ śuśubhe ṣaṭpadāyutamR_6,030.008.2
natyūhakoyaṣṭibhakair nṛtyamānaiś ca barhibhiḥR_6,030.009.1
rutaṃ parabhṛtānāṃ ca śuśruve vananirjhareR_6,030.009.2
nityamattavihaṃgāni bhramarācaritāni caR_6,030.010.1
kokilākulaṣaṇḍāni vihagābhirutāni caR_6,030.010.2
bhṛṅgarājābhigītāni bhramaraiḥ sevitāni caR_6,030.011.1
koṇālakavighuṣṭāni sārasābhirutāni caR_6,030.011.2
viviśus te tatas tāni vanāny upavanāni caR_6,030.012.1
hṛṣṭāḥ pramuditā vīrā harayaḥ kāmarūpiṇaḥR_6,030.012.2
teṣāṃ praviśatāṃ tatra vānarāṇāṃ mahaujasāmR_6,030.013.1
puṣpasaṃsargasurabhir vavau ghrāṇasukho 'nilaḥR_6,030.013.2
anye tu harivīrāṇāṃ yūthān niṣkramya yūthapāḥR_6,030.014.1
sugrīveṇābhyanujñātā laṅkāṃ jagmuḥ patākinīmR_6,030.014.2
vitrāsayanto vihagāṃs trāsayanto mṛgadvipānR_6,030.015.1
kampayantaś ca tāṃ laṅkāṃ nādaiḥ svair nadatāṃ varāḥR_6,030.015.2
kurvantas te mahāvegā mahīṃ cāraṇapīḍitāmR_6,030.016.1
rajaś ca sahasaivordhvaṃ jagāma caraṇoddhatamR_6,030.016.2
ṛkṣāḥ siṃhā varāhāś ca mahiṣā vāraṇā mṛgāḥR_6,030.017.1
tena śabdena vitrastā jagmur bhītā diśo daśaR_6,030.017.2
śikharaṃ tu trikūṭasya prāṃśu caikaṃ divispṛśamR_6,030.018.1
samantāt puṣpasaṃchannaṃ mahārajatasaṃnibhamR_6,030.018.2
śatayojanavistīrṇaṃ vimalaṃ cārudarśanamR_6,030.019.1
ślakṣṇaṃ śrīman mahac caiva duṣprāpaṃ śakunair apiR_6,030.019.2
manasāpi durārohaṃ kiṃ punaḥ karmaṇā janaiḥR_6,030.020.1
niviṣṭā tatra śikhare laṅkā rāvaṇapālitāR_6,030.020.2
sā purī gopurair uccaiḥ pāṇḍurāmbudasaṃnibhaiḥR_6,030.021.1
kāñcanena ca sālena rājatena ca śobhitāR_6,030.021.2
prāsādaiś ca vimānaiś ca laṅkā paramabhūṣitāR_6,030.022.1
ghanair ivātapāpāye madhyamaṃ vaiṣṇavaṃ padamR_6,030.022.2
yasyāṃ stambhasahasreṇa prāsādaḥ samalaṃkṛtaḥR_6,030.023.1
kailāsaśikharākāro dṛśyate kham ivollikhanR_6,030.023.2
caityaḥ sa rākṣasendrasya babhūva purabhūṣaṇamR_6,030.024.1
śatena rakṣasāṃ nityaṃ yaḥ samagreṇa rakṣyateR_6,030.024.2
tāṃ samṛddhāṃ samṛddhārtho lakṣmīvāṃl lakṣmaṇāgrajaḥR_6,030.025.1
rāvaṇasya purīṃ rāmo dadarśa saha vānaraiḥR_6,030.025.2
tāṃ ratnapūrṇāṃ bahusaṃvidhānāṃ prāsādamālābhir alaṃkṛtāṃ caR_6,030.026.1
purīṃ mahāyantrakavāṭamukhyāṃ dadarśa rāmo mahatā balenaR_6,030.026.2
atha tasmin nimittāni dṛṣṭvā lakṣmaṇapūrvajaḥR_6,031.001.1
lakṣmaṇaṃ lakṣmisaṃpannam idaṃ vacanam abravītR_6,031.001.2
parigṛhyodakaṃ śītaṃ vanāni phalavanti caR_6,031.002.1
balaughaṃ saṃvibhajyemaṃ vyūhya tiṣṭhema lakṣmaṇaR_6,031.002.2
lokakṣayakaraṃ bhīmaṃ bhayaṃ paśyāmy upasthitamR_6,031.003.1
nibarhaṇaṃ pravīrāṇām ṛkṣavānararakṣasāmR_6,031.003.2
vātāś ca paruṣaṃ vānti kampate ca vasuṃdharāR_6,031.004.1
parvatāgrāṇi vepante patanti dharaṇīdharāḥR_6,031.004.2
meghāḥ kravyādasaṃkāśāḥ paruṣāḥ paruṣasvanāḥR_6,031.005.1
krūrāḥ krūraṃ pravarṣanti miśraṃ śoṇitabindubhiḥR_6,031.005.2
raktacandanasaṃkāśā saṃdhyāparamadāruṇāR_6,031.006.1
jvalac ca nipataty etad ādityād agnimaṇḍalamR_6,031.006.2
ādityam abhivāśyante janayanto mahad bhayamR_6,031.007.1
dīnā dīnasvarā ghorā apraśastā mṛgadvijāḥR_6,031.007.2
rajanyām aprakāśaś ca saṃtāpayati candramāḥR_6,031.008.1
kṛṣṇaraktāṃśuparyanto yathā lokasya saṃkṣayeR_6,031.008.2
hrasvo rūkṣo 'praśastaś ca pariveṣaḥ sulohitaḥR_6,031.009.1
ādityamaṇḍale nīlaṃ lakṣma lakṣmaṇa dṛśyateR_6,031.009.2
dṛśyante na yathāvac ca nakṣatrāṇy abhivartateR_6,031.010.1
yugāntam iva lokasya paśya lakṣmaṇa śaṃsatiR_6,031.010.2
kākāḥ śyenās tathā gṛdhrā nīcaiḥ paripatanti caR_6,031.011.1
śivāś cāpy aśivā vācaḥ pravadanti mahāsvanāḥR_6,031.011.2
kṣipram adya durādharṣāṃ purīṃ rāvaṇapālitāmR_6,031.012.1
abhiyāma javenaiva sarvato haribhir vṛtāḥR_6,031.012.2
ity evaṃ tu vadan vīro lakṣmaṇaṃ lakṣmaṇāgrajaḥR_6,031.013.1
tasmād avātarac chīghraṃ parvatāgrān mahābalaḥR_6,031.013.2
avatīrya tu dharmātmā tasmāc chailāt sa rāghavaḥR_6,031.014.1
paraiḥ paramadurdharṣaṃ dadarśa balam ātmanaḥR_6,031.014.2
saṃnahya tu sasugrīvaḥ kapirājabalaṃ mahatR_6,031.015.1
kālajño rāghavaḥ kāle saṃyugāyābhyacodayatR_6,031.015.2
tataḥ kāle mahābāhur balena mahatā vṛtaḥR_6,031.016.1
prasthitaḥ purato dhanvī laṅkām abhimukhaḥ purīmR_6,031.016.2
taṃ vibhīṣaṇa sugrīvau hanūmāñ jāmbavān nalaḥR_6,031.017.1
ṛkṣarājas tathā nīlo lakṣmaṇaś cānyayus tadāR_6,031.017.2
tataḥ paścāt sumahatī pṛtanarkṣavanaukasāmR_6,031.018.1
pracchādya mahatīṃ bhūmim anuyāti sma rāghavamR_6,031.018.2
śailaśṛṅgāṇi śataśaḥ pravṛddhāṃś ca mahīruhāmR_6,031.019.1
jagṛhuḥ kuñjaraprakhyā vānarāḥ paravāraṇāḥR_6,031.019.2
tau tv adīrgheṇa kālena bhrātarau rāmalakṣmaṇauR_6,031.020.1
rāvaṇasya purīṃ laṅkām āsedatur ariṃdamauR_6,031.020.2
patākāmālinīṃ ramyām udyānavanaśobhitāmR_6,031.021.1
citravaprāṃ suduṣprāpām uccaprākāratoraṇāmR_6,031.021.2
tāṃ surair api durdharṣāṃ rāmavākyapracoditāḥR_6,031.022.1
yathānideśaṃ saṃpīḍya nyaviśanta vanaukasaḥR_6,031.022.2
laṅkāyās tūttaradvāraṃ śailaśṛṅgam ivonnatamR_6,031.023.1
rāmaḥ sahānujo dhanvī jugopa ca rurodha caR_6,031.023.2
laṅkām upaniviṣṭaś ca rāmo daśarathātmajaḥR_6,031.024.1
lakṣmaṇānucaro vīraḥ purīṃ rāvaṇapālitāmR_6,031.024.2
uttaradvāram āsādya yatra tiṣṭhati rāvaṇaḥR_6,031.025.1
nānyo rāmād dhi tad dvāraṃ samarthaḥ parirakṣitumR_6,031.025.2
sāyudhau rākṣasair bhīmair abhiguptaṃ samantataḥR_6,031.026.1
laghūnāṃ trāsajananaṃ pātālam iva dānavaiḥR_6,031.026.2
vinyastāni ca yodhānāṃ bahūni vividhāni caR_6,031.027.1
dadarśāyudhajālāni tathaiva kavacāni caR_6,031.027.2
pūrvaṃ tu dvāram āsādya nīlo haricamūpatiḥR_6,031.028.1
atiṣṭhat saha maindena dvividena ca vīryavānR_6,031.028.2
aṅgado dakṣiṇadvāraṃ jagrāha sumahābalaḥR_6,031.029.1
ṛṣabheṇa gavākṣeṇa gajena gavayena caR_6,031.029.2
hanūmān paścimadvāraṃ rarakṣa balavān kapiḥR_6,031.030.1
pramāthi praghasābhyāṃ ca vīrair anyaiś ca saṃgataḥR_6,031.030.2
madhyame ca svayaṃ gulme sugrīvaḥ samatiṣṭhataR_6,031.031.1
saha sarvair hariśreṣṭhaiḥ suparṇaśvasanopamaiḥR_6,031.031.2
vānarāṇāṃ tu ṣaṭtriṃśat koṭyaḥ prakhyātayūthapāḥR_6,031.032.1
nipīḍyopaniviṣṭāś ca sugrīvo yatra vānaraḥR_6,031.032.2
śāsanena tu rāmasya lakṣmaṇaḥ savibhīṣaṇaḥR_6,031.033.1
dvāre dvāre harīṇāṃ tu koṭiṃ koṭiṃ nyaveśayatR_6,031.033.2
paścimena tu rāmasya sugrīvaḥ saha jāmbavānR_6,031.034.1
adūrān madhyame gulme tasthau bahubalānugaḥR_6,031.034.2
te tu vānaraśārdūlāḥ śārdūlā iva daṃṣṭriṇaḥR_6,031.035.1
gṛhītvā drumaśailāgrān hṛṣṭā yuddhāya tasthireR_6,031.035.2
sarve vikṛtalāṅgūlāḥ sarve daṃṣṭrānakhāyudhāḥR_6,031.036.1
sarve vikṛtacitrāṅgāḥ sarve ca vikṛtānanāḥR_6,031.036.2
daśanāgabalāḥ ke cit ke cid daśaguṇottarāḥR_6,031.037.1
ke cin nāgasahasrasya babhūvus tulyavikramāḥR_6,031.037.2
santi caughā balāḥ ke cit ke cic chataguṇottarāḥR_6,031.038.1
aprameyabalāś cānye tatrāsan hariyūthapāḥR_6,031.038.2
adbhutaś ca vicitraś ca teṣām āsīt samāgamaḥR_6,031.039.1
tatra vānarasainyānāṃ śalabhānām ivodgamaḥR_6,031.039.2
paripūrṇam ivākāśaṃ saṃchanneva ca medinīR_6,031.040.1
laṅkām upaniviṣṭaiś ca saṃpatadbhiś ca vānaraiḥR_6,031.040.2
śataṃ śatasahasrāṇāṃ pṛthag ṛkṣavanaukasāmR_6,031.041.1
laṅkā dvārāṇy upājagmur anye yoddhuṃ samantataḥR_6,031.041.2
āvṛtaḥ sa giriḥ sarvais taiḥ samantāt plavaṃgamaiḥR_6,031.042.1
ayutānāṃ sahasraṃ ca purīṃ tām abhyavartataR_6,031.042.2
vānarair balavadbhiś ca babhūva drumapāṇibhiḥR_6,031.043.1
sarvataḥ saṃvṛtā laṅkā duṣpraveśāpi vāyunāR_6,031.043.2
rākṣasā vismayaṃ jagmuḥ sahasābhinipīḍitāḥR_6,031.044.1
vānarair meghasaṃkāśaiḥ śakratulyaparākramaiḥR_6,031.044.2
mahāñ śabdo 'bhavat tatra balaughasyābhivartataḥR_6,031.045.1
sāgarasyeva bhinnasya yathā syāt salilasvanaḥR_6,031.045.2
tena śabdena mahatā saprākārā satoraṇāR_6,031.046.1
laṅkā pracalitā sarvā saśailavanakānanāR_6,031.046.2
rāmalakṣmaṇaguptā sā sugrīveṇa ca vāhinīR_6,031.047.1
babhūva durdharṣatarā sarvair api surāsuraiḥR_6,031.047.2
rāghavaḥ saṃniveśyaivaṃ sainyaṃ svaṃ rakṣasāṃ vadheR_6,031.048.1
saṃmantrya mantribhiḥ sārdhaṃ niścitya ca punaḥ punaḥR_6,031.048.2
vibhīṣaṇasyānumate rājadharmam anusmaranR_6,031.049.1
aṅgadaṃ vālitanayaṃ samāhūyedam abravītR_6,031.049.2
gatvā saumya daśagrīvaṃ brūhi madvacanāt kapeR_6,031.050.1
laṅghayitvā purīṃ laṅkāṃ bhayaṃ tyaktvā gatavyathaḥR_6,031.050.2
bhraṣṭaśrīkagataiśvaryamumūrṣo naṣṭacetanaḥR_6,031.051.1
ṛṣīṇāṃ devatānāṃ ca gandharvāpsarasāṃ tathāR_6,031.051.2
nāgānām atha yakṣāṇāṃ rājñāṃ ca rajanīcaraR_6,031.052.1
yac ca pāpaṃ kṛtaṃ mohād avaliptena rākṣasaR_6,031.052.2
yasya daṇḍadharas te 'haṃ dārāharaṇakarśitaḥR_6,031.053.1
daṇḍaṃ dhārayamāṇas tu laṅkādvare vyavasthitaḥR_6,031.053.2
padavīṃ devatānāṃ ca maharṣīṇāṃ ca rākṣasaR_6,031.054.1
rājarṣīṇāṃ ca sarveṣāṃ gamiṣyasi mayā hataḥR_6,031.054.2
balena yena vai sītāṃ māyayā rākṣasādhamaR_6,031.055.1
mām atikrāmayitvā tvaṃ hṛtavāṃs tad vidarśayaR_6,031.055.2
arākṣasam imaṃ lokaṃ kartāsmi niśitaiḥ śaraiḥR_6,031.056.1
na cec charaṇam abhyeṣi mām upādāya maithilīmR_6,031.056.2
dharmātmā rakṣasāṃ śreṣṭhaḥ saṃprāpto 'yaṃ vibhīṣaṇaḥR_6,031.057.1
laṅkaiśvaryaṃ dhruvaṃ śrīmān ayaṃ prāpnoty akaṇṭakamR_6,031.057.2
na hi rājyam adharmeṇa bhoktuṃ kṣaṇam api tvayāR_6,031.058.1
śakyaṃ mūrkhasahāyena pāpenāvijitātmanāR_6,031.058.2
yudhyasva vā dhṛtiṃ kṛtvā śauryam ālambya rākṣasaR_6,031.059.1
maccharais tvaṃ raṇe śāntas tataḥ pūto bhaviṣyasiR_6,031.059.2
yady āviśasi lokāṃs trīn pakṣibhūto manojavaḥR_6,031.060.1
mama cakṣuṣpathaṃ prāpya na jīvan pratiyāsyasiR_6,031.060.2
bravīmi tvāṃ hitaṃ vākyaṃ kriyatām aurdhvadekikamR_6,031.061.1
sudṛṣṭā kriyatāṃ laṅkā jīvitaṃ te mayi sthitamR_6,031.061.2
ity uktaḥ sa tu tāreyo rāmeṇākliṣṭakarmaṇāR_6,031.062.1
jagāmākāśam āviśya mūrtimān iva havyavāṭR_6,031.062.2
so 'tipatya muhūrtena śrīmān rāvaṇamandiramR_6,031.063.1
dadarśāsīnam avyagraṃ rāvaṇaṃ sacivaiḥ sahaR_6,031.063.2
tatas tasyāvidūreṇa nipatya haripuṃgavaḥR_6,031.064.1
dīptāgnisadṛśas tasthāv aṅgadaḥ kanakāṅgadaḥR_6,031.064.2
tad rāmavacanaṃ sarvam anyūnādhikam uttamamR_6,031.065.1
sāmātyaṃ śrāvayām āsa nivedyātmānam ātmanāR_6,031.065.2
dūto 'haṃ kosalendrasya rāmasyākliṣṭakarmaṇaḥR_6,031.066.1
vāliputro 'ṅgado nāma yadi te śrotram āgataḥR_6,031.066.2
āha tvāṃ rāghavo rāmaḥ kausalyānandavardhanaḥR_6,031.067.1
niṣpatya pratiyudhyasva nṛśaṃsaṃ puruṣādhamaR_6,031.067.2
hantāsmi tvāṃ sahāmātyaṃ saputrajñātibāndhavamR_6,031.068.1
nirudvignās trayo lokā bhaviṣyanti hate tvayiR_6,031.068.2
devadānavayakṣāṇāṃ gandharvoragarakṣasāmR_6,031.069.1
śatrum adyoddhariṣyāmi tvām ṛṣīṇāṃ ca kaṇṭakamR_6,031.069.2
vibhīṣaṇasya caiśvaryaṃ bhaviṣyati hate tvayiR_6,031.070.1
na cet satkṛtya vaidehīṃ praṇipatya pradāsyasiR_6,031.070.2
ity evaṃ paruṣaṃ vākyaṃ bruvāṇe haripuṃgaveR_6,031.071.1
amarṣavaśam āpanno niśācaragaṇeśvaraḥR_6,031.071.2
tataḥ sa roṣatāmrākṣaḥ śaśāsa sacivāṃs tadāR_6,031.072.1
gṛhyatām eṣa durmedhā vadhyatām iti cāsakṛtR_6,031.072.2
rāvaṇasya vacaḥ śrutvā dīptāgnisamatejasaḥR_6,031.073.1
jagṛhus taṃ tato ghorāś catvāro rajanīcarāḥR_6,031.073.2
grāhayām āsa tāreyaḥ svayam ātmānam ātmanāR_6,031.074.1
balaṃ darśayituṃ vīro yātudhānagaṇe tadāR_6,031.074.2
sa tān bāhudvaye saktān ādāya patagān ivaR_6,031.075.1
prāsādaṃ śailasaṃkāśam utpāpātāṅgadas tadāR_6,031.075.2
te 'ntarikṣād vinirdhūtās tasya vegena rākṣasāḥR_6,031.076.1
bhumau nipatitāḥ sarve rākṣasendrasya paśyataḥR_6,031.076.2
tataḥ prāsādaśikharaṃ śailaśṛṅgam ivonnatamR_6,031.077.1
tat paphāla tadākrāntaṃ daśagrīvasya paśyataḥR_6,031.077.2
bhaṅktvā prāsādaśikharaṃ nāma viśrāvya cātmanaḥR_6,031.078.1
vinadya sumahānādam utpapāta vihāyasāR_6,031.078.2
rāvaṇas tu paraṃ cakre krodhaṃ prāsādadharṣaṇātR_6,031.079.1
vināśaṃ cātmanaḥ paśyan niḥśvāsaparamo 'bhavatR_6,031.079.2
rāmas tu bahubhir hṛṣṭair ninadadbhiḥ plavaṃgamaiḥR_6,031.080.1
vṛto ripuvadhākāṅkṣī yuddhāyaivābhyavartataR_6,031.080.2
suṣeṇas tu mahāvīryo girikūṭopamo hariḥR_6,031.081.1
bahubhiḥ saṃvṛtas tatra vānaraiḥ kāmarūpibhiḥR_6,031.081.2
caturdvārāṇi sarvāṇi sugrīvavacanāt kapiḥR_6,031.082.1
paryākramata durdharṣo nakṣatrāṇīva candramāḥR_6,031.082.2
teṣām akṣauhiṇiśataṃ samavekṣya vanaukasāmR_6,031.083.1
laṅkām upaniviṣṭānāṃ sāgaraṃ cātivartatāmR_6,031.083.2
rākṣasā vismayaṃ jagmus trāsaṃ jagmus tathāpareR_6,031.084.1
apare samaroddharṣād dharṣam evopapedireR_6,031.084.2
kṛtsnaṃ hi kapibhir vyāptaṃ prākāraparikhāntaramR_6,031.085.1
dadṛśū rākṣasā dīnāḥ prākāraṃ vānarīkṛtamR_6,031.085.2
tasmin mahābhīṣaṇake pravṛtte kolāhale rākṣasarājadhānyāmR_6,031.086.1
pragṛhya rakṣāṃsi mahāyudhāni yugāntavātā iva saṃviceruḥR_6,031.086.2
tatas te rākṣasās tatra gatvā rāvaṇamandiramR_6,032.001.1
nyavedayan purīṃ ruddhāṃ rāmeṇa saha vānaraiḥR_6,032.001.2
ruddhāṃ tu nagarīṃ śrutvā jātakrodho niśācaraḥR_6,032.002.1
vidhānaṃ dviguṇaṃ śrutvā prāsādaṃ so 'dhyarohataR_6,032.002.2
sa dadarśāvṛtāṃ laṅkāṃ saśailavanakānanāmR_6,032.003.1
asaṃkhyeyair harigaṇaiḥ sarvato yuddhakāṅkṣibhiḥR_6,032.003.2
sa dṛṣṭvā vānaraiḥ sarvāṃ vasudhāṃ kavalīkṛtāmR_6,032.004.1
kathaṃ kṣapayitavyāḥ syur iti cintāparo 'bhavatR_6,032.004.2
sa cintayitvā suciraṃ dhairyam ālambya rāvaṇaḥR_6,032.005.1
rāghavaṃ hariyūthāṃś ca dadarśāyatalocanaḥR_6,032.005.2
prekṣato rākṣasendrasya tāny anīkāni bhāgaśaḥR_6,032.006.1
rāghavapriyakāmārthaṃ laṅkām āruruhus tadāR_6,032.006.2
te tāmravaktrā hemābhā rāmārthe tyaktajīvitāḥR_6,032.007.1
laṅkām evāhyavartanta sālatālaśilāyudhāḥR_6,032.007.2
te drumaiḥ parvatāgraiś ca muṣṭibhiś ca plavaṃgamāḥR_6,032.008.1
prāsādāgrāṇi coccāni mamantus toraṇāni caR_6,032.008.2
pārikhāḥ pūrayanti sma prasannasalilāyutāḥR_6,032.009.1
pāṃsubhiḥ parvatāgraiś ca tṛṇaiḥ kāṣṭhaiś ca vānarāḥR_6,032.009.2
tataḥ sahasrayūthāś ca koṭiyūthāś ca yūthapāḥR_6,032.010.1
koṭīśatayutāś cānye laṅkām āruruhus tadāR_6,032.010.2
kāñcanāni pramṛdnantas toraṇāni plavaṃgamāḥR_6,032.011.1
kailāsaśikharābhāni gopurāṇi pramathya caR_6,032.011.2
āplavantaḥ plavantaś ca garjantaś ca plavaṃgamāḥR_6,032.012.1
laṅkāṃ tām abhyavartanta mahāvāraṇasaṃnibhāḥR_6,032.012.2
jayaty atibalo rāmo lakṣmaṇaś ca mahābalaḥR_6,032.013.1
rājā jayati sugrīvo rāghaveṇābhipālitaḥR_6,032.013.2
ity evaṃ ghoṣayantaś ca garjantaś ca plavaṃgamāḥR_6,032.014.1
abhyadhāvanta laṅkāyāḥ prākāraṃ kāmarūpiṇaḥR_6,032.014.2
vīrabāhuḥ subāhuś ca nalaś ca vanagocaraḥR_6,032.015.1
nipīḍyopaniviṣṭās te prākāraṃ hariyūthapāḥR_6,032.015.2
R_6,032.015R_6,032.016.1
etasminn antare cakruḥ skandhāvāraniveśanamR_6,032.016.2
pūrvadvāraṃ tu kumudaḥ koṭibhir daśabhir vṛtaḥR_6,032.017.1
āvṛtya balavāṃs tasthau haribhir jitakāśibhiḥR_6,032.017.2
dakṣiṇadvāram āgamya vīraḥ śatabaliḥ kapiḥR_6,032.018.1
āvṛtya balavāṃs tasthau viṃśatyā koṭibhir vṛtaḥR_6,032.018.2
suṣeṇaḥ paścimadvāraṃ gatas tārā pitā hariḥR_6,032.019.1
āvṛtya balavāṃs tasthau ṣaṣṭi koṭibhir āvṛtaḥR_6,032.019.2
uttaradvāram āsādya rāmaḥ saumitriṇā sahaR_6,032.020.1
āvṛtya balavāṃs tasthau sugrīvaś ca harīśvaraḥR_6,032.020.2
golāṅgūlo mahākāyo gavākṣo bhīmadarśanaḥR_6,032.021.1
vṛtaḥ koṭyā mahāvīryas tasthau rāmasya pārvataḥR_6,032.021.2
ṛṣkāṇāṃ bhīmavegānāṃ dhūmraḥ śatrunibarhaṇaḥR_6,032.022.1
vṛtaḥ koṭyā mahāvīryas tasthau rāmasya pārśvataḥR_6,032.022.2
saṃnaddhas tu mahāvīryo gadāpāṇir vibhīṣaṇaḥR_6,032.023.1
vṛto yas tais tu sacivais tasthau tatra mahābalaḥR_6,032.023.2
gajo gavākṣo gavayaḥ śarabho gandhamādanaḥR_6,032.024.1
samantāt parighāvanto rarakṣur harivāhinīmR_6,032.024.2
tataḥ kopaparītātmā rāvaṇo rākṣaseśvaraḥR_6,032.025.1
niryāṇaṃ sarvasainyānāṃ drutam ājñāpayat tadāR_6,032.025.2
niṣpatanti tataḥ sainyā hṛṣṭā rāvaṇacoditāḥR_6,032.026.1
samaye pūryamāṇasya vegā iva mahodadheḥR_6,032.026.2
etasminn antare ghoraḥ saṃgrāmaḥ samapadyataR_6,032.027.1
rakṣasāṃ vānarāṇāṃ ca yathā devāsure purāR_6,032.027.2
te gadābhiḥ pradīptābhiḥ śaktiśūlaparaśvadhaiḥR_6,032.028.1
nijaghnur vānarān ghorāḥ kathayantaḥ svavikramānR_6,032.028.2
tathā vṛkṣair mahākāyāḥ parvatāgraiś ca vānarāḥR_6,032.029.1
rākṣasās tāni rakṣāṃsi nakhair dantaiś ca vegitāḥR_6,032.029.2
rākṣasās tv apare bhīmāḥ prākārasthā mahīgatānR_6,032.030.1
bhiṇḍipālaiś ca khaḍgaiś ca śūlaiś caiva vyadārayanR_6,032.030.2
vānarāś cāpi saṃkruddhāḥ prākārasthān mahīgatāḥR_6,032.031.1
rākṣasān pātayām āsuḥ samāplutya plavaṃgamāḥR_6,032.031.2
sa saṃprahāras tumulo māṃsaśoṇitakardamaḥR_6,032.032.1
rakṣasāṃ vānarāṇāṃ ca saṃbabhūvādbhutopamāḥR_6,032.032.2
yudhyatāṃ tu tatas teṣāṃ vānarāṇāṃ mahātmanāmR_6,033.001.1
rakṣasāṃ saṃbabhūvātha balakopaḥ sudāruṇaḥR_6,033.001.2
te hayaiḥ kāñcanāpīḍair dhvajaiś cāgniśikhopamaiḥR_6,033.002.1
rathaiś cādityasaṃkāśaiḥ kavacaiś ca manoramaiḥR_6,033.002.2
niryayū rākṣasavyāghrā nādayanto diśo daśaR_6,033.003.1
rākṣasā bhīmakarmāṇo rāvaṇasya jayaiṣiṇaḥR_6,033.003.2
vānarāṇām api camūr mahatī jayam iccatāmR_6,033.004.1
abhyadhāvata tāṃ senāṃ rakṣasāṃ kāmarūpiṇāmR_6,033.004.2
etasminn antare teṣām anyonyam abhidhāvatāmR_6,033.005.1
rakṣasāṃ vānarāṇāṃ ca dvandvayuddham avartataR_6,033.005.2
aṅgadenendrajit sārdhaṃ vāliputreṇa rākṣasaḥR_6,033.006.1
ayudhyata mahātejās tryambakeṇa yathāndhakaḥR_6,033.006.2
prajaṅghena ca saṃpātir nityaṃ durmarṣaṇo raṇeR_6,033.007.1
jambūmālinam ārabdho hanūmān api vānaraḥR_6,033.007.2
saṃgataḥ sumahākrodho rākṣaso rāvaṇānujaḥR_6,033.008.1
samare tīkṣṇavegena mitraghnena vibhīṣaṇaḥR_6,033.008.2
tapanena gajaḥ sārdhaṃ rākṣasena mahābalaḥR_6,033.009.1
nikumbhena mahātejā nīlo 'pi samayudhyataR_6,033.009.2
vānarendras tu sugrīvaḥ praghasena samāgataḥR_6,033.010.1
saṃgataḥ samare śrīmān virūpākṣeṇa lakṣmaṇaḥR_6,033.010.2
agniketuś ca durdharṣo raśmiketuś ca rākṣasaḥR_6,033.011.1
suptaghno yajñakopaś ca rāmeṇa saha saṃgatāḥR_6,033.011.2
vajramuṣṭis tu maindena dvividenāśaniprabhaḥR_6,033.012.1
rākṣasābhyāṃ sughorābhyāṃ kapimukhyau samāgatauR_6,033.012.2
vīraḥ pratapano ghoro rākṣaso raṇadurdharaḥR_6,033.013.1
samare tīkṣṇavegena nalena samayudhyataR_6,033.013.2
dharmasya putro balavān suṣeṇa iti viśrutaḥR_6,033.014.1
sa vidyunmālinā sārdham ayudhyata mahākapiḥR_6,033.014.2
vānarāś cāpare bhīmā rākṣasair aparaiḥ sahaR_6,033.015.1
dvandvaṃ samīyur bahudhā yuddhāya bahubhiḥ sahaR_6,033.015.2
tatrāsīt sumahad yuddhaṃ tumulaṃ lomaharṣaṇamR_6,033.016.1
rakṣasāṃ vānarāṇāṃ ca vīrāṇāṃ jayam icchatāmR_6,033.016.2
harirākṣasadehebhyaḥ prasṛtāḥ keśaśāḍvalāḥR_6,033.017.1
śarīrasaṃghāṭavahāḥ prasusruḥ śoṇitāpagāḥR_6,033.017.2
ājaghānendrajit kruddho vajreṇeva śatakratuḥR_6,033.018.1
aṅgadaṃ gadayā vīraṃ śatrusainyavidāraṇamR_6,033.018.2
tasya kāñcanacitrāṅgaṃ rathaṃ sāśvaṃ sasārathimR_6,033.019.1
jaghāna samare śrīmān aṅgado vegavān kapiḥR_6,033.019.2
saṃpātis tu tribhir bāṇaiḥ prajaṅghena samāhataḥR_6,033.020.1
nijaghānāśvakarṇena prajaṅghaṃ raṇamūrdhaniR_6,033.020.2
jambūmālī rathasthas tu rathaśaktyā mahābalaḥR_6,033.021.1
bibheda samare kruddho hanūmantaṃ stanāntareR_6,033.021.2
tasya taṃ ratham āsthāya hanūmān mārutātmajaḥR_6,033.022.1
pramamātha talenāśu saha tenaiva rakṣasāR_6,033.022.2
bhinnagātraḥ śarais tīkṣṇaiḥ kṣiprahastena rakṣasāR_6,033.023.1
prajaghānādriśṛṅgeṇa tapanaṃ muṣṭinā gajaḥR_6,033.023.2
grasantam iva sainyāni praghasaṃ vānarādhipaḥR_6,033.024.1
sugrīvaḥ saptaparṇena nirbibheda jaghāna caR_6,033.024.2
prapīḍya śaravarṣeṇa rākṣasaṃ bhīmadarśanamR_6,033.025.1
nijaghāna virūpākṣaṃ śareṇaikena lakṣmaṇaḥR_6,033.025.2
agniketuś ca durdharṣo raśmiketuś ca rākṣasaḥR_6,033.026.1
suptighno yajñakopaś ca rāmaṃ nirbibhiduḥ śaraiḥR_6,033.026.2
teṣāṃ caturṇāṃ rāmas tu śirāṃsi samare śaraiḥR_6,033.027.1
kruddhaś caturbhiś ciccheda ghorair agniśikhopamaiḥR_6,033.027.2
vajramuṣṭis tu maindena muṣṭinā nihato raṇeR_6,033.028.1
papāta sarathaḥ sāśvaḥ purāṭṭa iva bhūtaleR_6,033.028.2
vajrāśanisamasparśo dvivido 'py aśaniprabhamR_6,033.029.1
jaghāna giriśṛṅgeṇa miṣatāṃ sarvarakṣasāmR_6,033.029.2
dvividaṃ vānarendraṃ tu drumayodhinam āhaveR_6,033.030.1
śarair aśanisaṃkāśaiḥ sa vivyādhāśaniprabhaḥR_6,033.030.2
sa śarair atividdhāṅgo dvividaḥ krodhamūrchitaḥR_6,033.031.1
sālena sarathaṃ sāśvaṃ nijaghānāśaniprabhamR_6,033.031.2
nikumbhas tu raṇe nīlaṃ nīlāñjanacayaprabhamR_6,033.032.1
nirbibheda śarais tīkṣṇaiḥ karair megham ivāṃśumānR_6,033.032.2
punaḥ śaraśatenātha kṣiprahasto niśācaraḥR_6,033.033.1
bibheda samare nīlaṃ nikumbhaḥ prajahāsa caR_6,033.033.2
tasyaiva rathacakreṇa nīlo viṣṇur ivāhaveR_6,033.034.1
śiraś ciccheda samare nikumbhasya ca sāratheḥR_6,033.034.2
vidyunmālī rathasthas tu śaraiḥ kāñcanabhūṣaṇaiḥR_6,033.035.1
suṣeṇaṃ tāḍayām āsa nanāda ca muhur muhuḥR_6,033.035.2
taṃ rathastham atho dṛṣṭvā suṣeṇo vānarottamaḥR_6,033.036.1
giriśṛṅgeṇa mahatā ratham āśu nyapātayatR_6,033.036.2
lāghavena tu saṃyukto vidyunmālī niśācaraḥR_6,033.037.1
apakramya rathāt tūrṇaṃ gadāpāṇiḥ kṣitau sthitaḥR_6,033.037.2
tataḥ krodhasamāviṣṭaḥ suṣeṇo haripuṃgavaḥR_6,033.038.1
śilāṃ sumahatīṃ gṛhya niśācaram abhidravatR_6,033.038.2
tam āpatantaṃ gadayā vidyunmālī niśācaraḥR_6,033.039.1
vakṣasy abhijagnānāśu suṣeṇaṃ harisattamamR_6,033.039.2
gadāprahāraṃ taṃ ghoram acintyaplavagottamaḥR_6,033.040.1
tāṃ śilāṃ pātayām āsa tasyorasi mahāmṛdheR_6,033.040.2
śilāprahārābhihato vidyunmālī niśācaraḥR_6,033.041.1
niṣpiṣṭahṛdayo bhūmau gatāsur nipapāta haR_6,033.041.2
evaṃ tair vānaraiḥ śūraiḥ śūrās te rajanīcarāḥR_6,033.042.1
dvandve vimṛditās tatra daityā iva divaukasaiḥR_6,033.042.2
bhallaiḥ khaḍgair gadābhiś ca śaktitomara paṭṭasaiḥR_6,033.043.1
apaviddhaś ca bhinnaś ca rathaiḥ sāṃgrāmikair hayaiḥR_6,033.043.2
cakrākṣayugadaṇḍaiś ca bhagnair dharaṇisaṃśritaiḥR_6,033.044.1
babhūvāyodhanaṃ ghoraṃ gomāyugaṇasevitamR_6,033.044.2
kabandhāni samutpetur dikṣu vānararakṣasāmR_6,033.045.1
vimarde tumule tasmin devāsuraraṇopameR_6,033.045.2
vidāryamāṇā haripuṃgavais tadā niśācarāḥ śoṇitadigdhagātrāḥR_6,033.046.1
punaḥ suyuddhaṃ tarasā samāśritā divākarasyāstamayābhikāṅkṣiṇaḥR_6,033.046.2
yudhyatām eva teṣāṃ tu tadā vānararakṣasāmR_6,034.001.1
ravir astaṃ gato rātriḥ pravṛttā prāṇahāriṇīR_6,034.001.2
anyonyaṃ baddhavairāṇāṃ ghorāṇāṃ jayam icchatāmR_6,034.002.1
saṃpravṛttaṃ niśāyuddhaṃ tadā vāraṇarakṣasāmR_6,034.002.2
rākṣaso 'sīti harayo hariś cāsīti rākṣasāḥR_6,034.003.1
anyonyaṃ samare jaghnus tasmiṃs tamasi dāruṇeR_6,034.003.2
jahi dāraya caitīti kathaṃ vidravasīti caR_6,034.004.1
evaṃ sutumulaḥ śabdas tasmiṃs tamasi śuśruveR_6,034.004.2
kālāḥ kāñcanasaṃnāhās tasmiṃs tamasi rākṣasāḥR_6,034.005.1
saṃprādṛśyanta śailendrā dīptauṣadhivanā ivaR_6,034.005.2
tasmiṃs tamasi duṣpāre rākṣasāḥ krodhamūrchitāḥR_6,034.006.1
paripetur mahāvegā bhakṣayantaḥ plavaṃgamānR_6,034.006.2
te hayān kāñcanāpīḍan dhvajāṃś cāgniśikhopamānR_6,034.007.1
āplutya daśanais tīkṣṇair bhīmakopā vyadārayanR_6,034.007.2
kuñjarān kuñjarārohān patākādhvajino rathānR_6,034.008.1
cakarṣuś ca dadaṃśuś ca daśanaiḥ krodhamūrchitāḥR_6,034.008.2
lakṣmaṇaś cāpi rāmaś ca śarair āśīviṣomapaiḥR_6,034.009.1
dṛśyādṛśyāni rakṣāṃsi pravarāṇi nijaghnatuḥR_6,034.009.2
turaṃgakhuravidhvastaṃ rathanemisamuddhatamR_6,034.010.1
rurodha karṇanetrāṇiṇyudhyatāṃ dharaṇīrajaḥR_6,034.010.2
vartamāne tathā ghore saṃgrāme lomaharṣaṇeR_6,034.011.1
rudhirodā mahāvegā nadyas tatra prasusruvuḥR_6,034.011.2
tato bherīmṛdaṅgānāṃ paṇavānāṃ ca nisvanaḥR_6,034.012.1
śaṅkhaveṇusvanonmiśraḥ saṃbabhūvādbhutopamaḥR_6,034.012.2
hatānāṃ stanamānānāṃ rākṣasānāṃ ca nisvanaḥR_6,034.013.1
śastrāṇāṃ vānarāṇāṃ ca saṃbabhūvātidāruṇaḥR_6,034.013.2
śastrapuṣpopahārā ca tatrāsīd yuddhamedinīR_6,034.014.1
durjñeyā durniveśā ca śoṇitāsravakardamāR_6,034.014.2
sā babhūva niśā ghorā harirākṣasahāriṇīR_6,034.015.1
kālarātrīva bhūtānāṃ sarveṣāṃ duratikramāR_6,034.015.2
tatas te rākṣasās tatra tasmiṃs tamasi dāruṇeR_6,034.016.1
rāmam evābhyadhāvanta saṃhṛṣṭā śaravṛṣṭibhiḥR_6,034.016.2
teṣām āpatatāṃ śabdaḥ kruddhānām abhigarjatāmR_6,034.017.1
udvarta iva saptānāṃ samudrāṇām abhūt svanaḥR_6,034.017.2
teṣāṃ rāmaḥ śaraiḥ ṣaḍbhiḥ ṣaḍ jaghāna niśācarānR_6,034.018.1
nimeṣāntaramātreṇa śitair agniśikhopamaiḥR_6,034.018.2
yajñaśatruś ca durdharṣo mahāpārśvamahodarauR_6,034.019.1
vajradaṃṣṭro mahākāyas tau cobhau śukasāraṇauR_6,034.019.2
te tu rāmeṇa bāṇaughaḥ sarvamarmasu tāḍitāḥR_6,034.020.1
yuddhād apasṛtās tatra sāvaśeṣāyuṣo 'bhavanR_6,034.020.2
tataḥ kāñcanacitrāṅgaiḥ śarair agniśikhopamaiḥR_6,034.021.1
diśaś cakāra vimalāḥ pradiśaś ca mahābalaḥR_6,034.021.2
ye tv anye rākṣasā vīrā rāmasyābhimukhe sthitāḥR_6,034.022.1
te 'pi naṣṭāḥ samāsādya pataṃgā iva pāvakamR_6,034.022.2
suvarṇapuṅkhair viśikhaiḥ saṃpatadbhiḥ sahasraśaḥR_6,034.023.1
babhūva rajanī citrā khadyotair iva śāradīR_6,034.023.2
rākṣasānāṃ ca ninadair harīṇāṃ cāpi garjitaiḥR_6,034.024.1
sā babhūva niśā ghorā bhūyo ghoratarā tadāR_6,034.024.2
tena śabdena mahatā pravṛddhena samantataḥR_6,034.025.1
trikūṭaḥ kandarākīrṇaḥ pravyāharad ivācalaḥR_6,034.025.2
golāṅgūlā mahākāyās tamasā tulyavarcasaḥR_6,034.026.1
saṃpariṣvajya bāhubhyāṃ bhakṣayan rajanīcarānR_6,034.026.2
aṅgadas tu raṇe śatruṃ nihantuṃ samupasthitaḥR_6,034.027.1
rāvaṇer nijaghānāśu sārathiṃ ca hayān apiR_6,034.027.2
indrajit tu rathaṃ tyaktvā hatāśvo hatasārathiḥR_6,034.028.1
aṅgadena mahāmāyas tatraivāntaradhīyataR_6,034.028.2
brahmadattavaro vīro rāvaṇiḥ krodhamūrchitaḥR_6,034.029.1
adṛśyo niśitān bāṇān mumocāśanivarcasaḥR_6,034.029.2
sa rāmaṃ lakṣmaṇaṃ caiva ghorair nāgamayaiḥ śaraiḥR_6,034.030.1
bibheda samare kruddhaḥ sarvagātreṣu rākṣasaḥR_6,034.030.2
sa tasya gatim anvicchan rājaputraḥ pratāpavānR_6,035.001.1
dideśātibalo rāmo daśavānarayūthapānR_6,035.001.2
dvau suṣeṇasya dāyādau nīlaṃ ca plavagarṣabhamR_6,035.002.1
aṅgadaṃ vāliputraṃ ca śarabhaṃ ca tarasvinamR_6,035.002.2
vinataṃ jāmbavantaṃ ca sānuprasthaṃ mahābalamR_6,035.003.1
ṛṣabhaṃ carṣabhaskandham ādideśa paraṃtapaḥR_6,035.003.2
te saṃprahṛṣṭā harayo bhīmān udyamya pādapānR_6,035.004.1
ākāśaṃ viviśuḥ sarve mārgāmāṇā diśo daśaR_6,035.004.2
teṣāṃ vegavatāṃ vegam iṣubhir vegavattaraiḥR_6,035.005.1
astravit paramāstreṇa vārayām āsa rāvaṇiḥR_6,035.005.2
taṃ bhīmavegā harayo nārācaiḥ kṣatavikṣatāḥR_6,035.006.1
andhakāre na dadṛśur meghaiḥ sūryam ivāvṛtamR_6,035.006.2
rāmalakṣmaṇayor eva sarvamarmabhidaḥ śarānR_6,035.007.1
bhṛśam āveśayām āsa rāvaṇiḥ samitiṃjayaḥR_6,035.007.2
nirantaraśarīrau tu bhrātarau rāmalakṣmaṇauR_6,035.008.1
kruddhenendrajitā vīrau pannagaiḥ śaratāṃ gataiḥR_6,035.008.2
tayoḥ kṣatajamārgeṇa susrāva rudhiraṃ bahuR_6,035.009.1
tāv ubhau ca prakāśete puṣpitāv iva kiṃśukauR_6,035.009.2
tataḥ paryantaraktākṣo bhinnāñjanacayopamaḥR_6,035.010.1
rāvaṇir bhrātarau vākyam antardhānagato 'bravītR_6,035.010.2
yudhyamānam anālakṣyaṃ śakro 'pi tridaśeśvaraḥR_6,035.011.1
draṣṭum āsādituṃ vāpi na śaktaḥ kiṃ punar yuvāmR_6,035.011.2
prāvṛtāv iṣujālena rāghavau kaṅkapatriṇāR_6,035.012.1
eṣa roṣaparītātmā nayāmi yamasādanamR_6,035.012.2
evam uktvā tu dharmajñau bhrātarau rāmalakṣmaṇauR_6,035.013.1
nirbibheda śitair bāṇaiḥ prajaharṣa nanāda caR_6,035.013.2
bhinnāñjanacayaśyāmo visphārya vipulaṃ dhanuḥR_6,035.014.1
bhūyo bhūyaḥ śarān ghorān visasarja mahāmṛdheR_6,035.014.2
tato marmasu marmajño majjayan niśitāñ śarānR_6,035.015.1
rāmalakṣmaṇayor vīro nanāda ca muhur muhuḥR_6,035.015.2
baddhau tu śarabandhena tāv ubhau raṇamūrdhaniR_6,035.016.1
nimeṣāntaramātreṇa na śekatur udīkṣitumR_6,035.016.2
tato vibhinnasarvāṅgau śaraśalyācitāv ubhauR_6,035.017.1
dhvajāv iva mahendrasya rajjumuktau prakampitauR_6,035.017.2
tau saṃpracalitau vīrau marmabhedena karśitauR_6,035.018.1
nipetatur maheṣvāsau jagatyāṃ jagatīpatīR_6,035.018.2
tau vīraśayane vīrau śayānau rudhirokṣitauR_6,035.019.1
śaraveṣṭitasarvāṅgāv ārtau paramapīḍitauR_6,035.019.2
na hy aviddhaṃ tayor gātraṃ babhūvāṅgulam antaramR_6,035.020.1
nānirbhinnaṃ na cāstabdham ā karāgrād ajihmagaiḥR_6,035.020.2
tau tu krūreṇa nihatau rakṣasā kāmarūpiṇāR_6,035.021.1
asṛksusruvatus tīvraṃ jalaṃ prasravaṇāv ivaR_6,035.021.2
papāta prathamaṃ rāmo viddho marmasu mārgaṇaiḥR_6,035.022.1
krodhād indrajitā yena purā śakro vinirjitaḥR_6,035.022.2
nāracair ardhanārācair bhallair añjalikair apiR_6,035.023.1
vivyādha vatsadantaiś ca siṃhadaṃṣṭraiḥ kṣurais tathāR_6,035.023.2
sa vīraśayane śiśye vijyam ādāya kārmukamR_6,035.024.1
bhinnamuṣṭiparīṇāhaṃ triṇataṃ rukmabhūṣitamR_6,035.024.2
bāṇapātāntare rāmaṃ patitaṃ puruṣarṣabhamR_6,035.025.1
sa tatra lakṣmaṇo dṛṣṭvā nirāśo jīvite 'bhavatR_6,035.025.2
baddhau tu vīrau patitau śayānau tau vānarāḥ saṃparivārya tasthuḥR_6,035.026.1
samāgatā vāyusutapramukhyā viṣadam ārtāḥ paramaṃ ca jagmuḥR_6,035.026.2
tato dyāṃ pṛthivīṃ caiva vīkṣamāṇā vanaukasaḥR_6,036.001.1
dadṛśuḥ saṃtatau bāṇair bhrātarau rāmalakṣmaṇauR_6,036.001.2
vṛṣṭvevoparate deve kṛtakarmaṇi rākṣaseR_6,036.002.1
ājagāmātha taṃ deśaṃ sasugrīvo vibhīṣaṇaḥR_6,036.002.2
nīladvividamaindāś ca suṣeṇasumukhāṅgadāḥR_6,036.003.1
tūrṇaṃ hanumatā sārdham anvaśocanta rāghavauR_6,036.003.2
niśceṣṭau mandaniḥśvāsau śoṇitaughapariplutauR_6,036.004.1
śarajālācitau stabdhau śayānau śaratalpayoḥR_6,036.004.2
niḥśvasantau yathā sarpau niśceṣṭau mandavikramauR_6,036.005.1
rudhirasrāvadigdhāṅgau tāpanīyāv iva dhvajauR_6,036.005.2
tau vīraśayane vīrau śayānau mandaceṣṭitauR_6,036.006.1
yūthapais taiḥ parivṛtau bāṣpavyākulalocanaiḥR_6,036.006.2
rāghavau patitau dṛṣṭvā śarajālasamāvṛtauR_6,036.007.1
babhūvur vyathitāḥ sarve vānarāḥ savibhīṣaṇāḥR_6,036.007.2
antarikṣaṃ nirīkṣanto diśaḥ sarvāś ca vānarāḥR_6,036.008.1
na cainaṃ māyayā channaṃ dadṛśū rāvaṇiṃ raṇeR_6,036.008.2
taṃ tu māyāpraticchinnaṃ māyayaiva vibhīṣaṇaḥR_6,036.009.1
vīkṣamāṇo dadarśātha bhrātuḥ putram avasthitamR_6,036.009.2
tam apratima karmāṇam apratidvandvam āhaveR_6,036.010.1
dadarśāntarhitaṃ vīraṃ varadānād vibhīṣaṇaḥR_6,036.010.2
indrajit tv ātmanaḥ karma tau śayānau samīkṣya caR_6,036.011.1
uvāca paramaprīto harṣayan sarvanairṛtānR_6,036.011.2
dūṣaṇasya ca hantārau kharasya ca mahābalauR_6,036.012.1
sāditau māmakair bāṇair bhrātarau rāmalakṣmaṇauR_6,036.012.2
nemau mokṣayituṃ śakyāv etasmād iṣubandhanātR_6,036.013.1
sarvair api samāgamya sarṣisaṅghaiḥ surāsuraiḥR_6,036.013.2
yatkṛte cintayānasya śokārtasya pitur mamaR_6,036.014.1
aspṛṣṭvā śayanaṃ gātrais triyāmā yāti śarvatīR_6,036.014.2
kṛtsneyaṃ yatkṛte laṅkā nadī varṣāsv ivākulāR_6,036.015.1
so 'yaṃ mūlaharo 'narthaḥ sarveṣāṃ nihato mayāR_6,036.015.2
rāmasya lakṣmaṇasyaiva sarveṣāṃ ca vanaukasāmR_6,036.016.1
vikramā niṣphalāḥ sarve yathā śaradi toyadāḥR_6,036.016.2
evam uktvā tu tān sarvān rākṣasān paripārśvagānR_6,036.017.1
yūthapān api tān sarvāṃs tāḍayām āsa rāvaṇiḥR_6,036.017.2
tān ardayitvā bāṇaughais trāsayitvā ca vānarānR_6,036.018.1
prajahāsa mahābāhur vacanaṃ cedam abravītR_6,036.018.2
śarabandhena ghoreṇa mayā baddhau camūmukheR_6,036.019.1
sahitau bhrātarāv etau niśāmayata rākṣasāḥR_6,036.019.2
evam uktās tu te sarve rākṣasāḥ kūṭayodhinaḥR_6,036.020.1
paraṃ vismayam ājagmuḥ karmaṇā tena toṣitāḥR_6,036.020.2
vineduś ca mahānādān sarve te jaladopamāḥR_6,036.021.1
hato rāma iti jñātvā rāvaṇiṃ samapūjayanR_6,036.021.2
niṣpandau tu tadā dṛṣṭvā tāv ubhau rāmalakṣmaṇauR_6,036.022.1
vasudhāyāṃ nirucchvāsau hatāv ity anvamanyataR_6,036.022.2
harṣeṇa tu samāviṣṭa indrajit samitiṃjayaḥR_6,036.023.1
praviveśa purīṃ laṅkāṃ harṣayan sarvanairṛtānR_6,036.023.2
rāmalakṣmaṇayor dṛṣṭvā śarīre sāyakaiś citeR_6,036.024.1
sarvāṇi cāṅgopāṅgāni sugrīvaṃ bhayam āviśatR_6,036.024.2
tam uvāca paritrastaṃ vānarendraṃ vibhīṣaṇaḥR_6,036.025.1
sabāṣpavadanaṃ dīnaṃ śokavyākulalocanamR_6,036.025.2
alaṃ trāsena sugrīva bāṣpavego nigṛhyatāmR_6,036.026.1
evaṃ prāyāṇi yuddhāni vijayo nāsti naiṣṭhikaḥR_6,036.026.2
saśeṣabhāgyatāsmākaṃ yadi vīra bhaviṣyatiR_6,036.027.1
moham etau prahāsyete bhrātarau rāmalakṣmaṇauR_6,036.027.2
paryavasthāpayātmānam anāthaṃ māṃ ca vānaraR_6,036.028.1
satyadharmānuraktānāṃ nāsti mṛtyukṛtaṃ bhayamR_6,036.028.2
evam uktvā tatas tasya jalaklinnena pāṇināR_6,036.029.1
sugrīvasya śubhe netre pramamārja vibhīṣaṇaḥR_6,036.029.2
pramṛjya vadanaṃ tasya kapirājasya dhīmataḥR_6,036.030.1
abravīt kālasaṃprātam asaṃbhrāntam idaṃ vacaḥR_6,036.030.2
na kālaḥ kapirājendra vaiklavyam anuvartitumR_6,036.031.1
atisneho 'py akāle 'smin maraṇāyopapadyateR_6,036.031.2
tasmād utsṛjya vaiklavyaṃ sarvakāryavināśanamR_6,036.032.1
hitaṃ rāmapurogāṇāṃ sainyānām anucintyatāmR_6,036.032.2
atha vā rakṣyatāṃ rāmo yāvat saṃjñā viparyayaḥR_6,036.033.1
labdhasaṃjñau tu kākutsthau bhayaṃ no vyapaneṣyataḥR_6,036.033.2
naitat kiṃ cana rāmasya na ca rāmo mumūrṣatiR_6,036.034.1
na hy enaṃ hāsyate lakṣmīr durlabhā yā gatāyuṣāmR_6,036.034.2
tasmād āśvāsayātmānaṃ balaṃ cāśvāsaya svakamR_6,036.035.1
yāvat sarvāṇi sainyāni punaḥ saṃsthāpayāmy ahamR_6,036.035.2
ete hy utphullanayanās trāsād āgatasādhvasāḥR_6,036.036.1
karṇe karṇe prakathitā harayo haripuṃgavaR_6,036.036.2
māṃ tu dṛṣṭvā pradhāvantam anīkaṃ saṃpraharṣitumR_6,036.037.1
tyajantu harayas trāsaṃ bhuktapūrvām iva srajamR_6,036.037.2
samāśvāsya tu sugrīvaṃ rākṣasendro vibhīṣaṇaḥR_6,036.038.1
vidrutaṃ vānarānīkaṃ tat samāśvāsayat punaḥR_6,036.038.2
indrajit tu mahāmāyaḥ sarvasainyasamāvṛtaḥR_6,036.039.1
viveśa nagarīṃ laṅkāṃ pitaraṃ cābhyupāgamatR_6,036.039.2
tatra rāvaṇam āsīnam abhivādya kṛtāñjaliḥR_6,036.040.1
ācacakṣe priyaṃ pitre nihatau rāmalakṣmaṇauR_6,036.040.2
utpapāta tato hṛṣṭaḥ putraṃ ca pariṣasvajeR_6,036.041.1
rāvaṇo rakṣasāṃ madhye śrutvā śatrū nipātitauR_6,036.041.2
upāghrāya sa mūrdhny enaṃ papraccha prītamānasaḥR_6,036.042.1
pṛcchate ca yathāvṛttaṃ pitre sarvaṃ nyavedayatR_6,036.042.2
sa harṣavegānugatāntarātmā śrutvā vacas tasya mahārathasyaR_6,036.043.1
jahau jvaraṃ dāśaratheḥ samutthitaṃ prahṛṣya vācābhinananda putramR_6,036.043.2
pratipraviṣṭe laṅkāṃ tu kṛtārthe rāvaṇātmajeR_6,037.001.1
rāghavaṃ parivāryārtā rarakṣur vānararṣabhāḥR_6,037.001.2
hanūmān aṅgado nīlaḥ suṣeṇaḥ kumudo nalaḥR_6,037.002.1
gajo gavākṣo gavayaḥ śarabho gandhamādanaḥR_6,037.002.2
jāmbavān ṛṣabhaḥ sundo rambhaḥ śatabaliḥ pṛthuḥR_6,037.003.1
vyūḍhānīkāś ca yattāś ca drumān ādāya sarvataḥR_6,037.003.2
vīkṣamāṇā diśaḥ sarvās tiryag ūrdhvaṃ ca vānarāḥR_6,037.004.1
tṛṇeṣv api ca ceṣṭatsu rākṣasā iti menireR_6,037.004.2
rāvaṇaś cāpi saṃhṛṣṭo visṛjyendrajitaṃ sutamR_6,037.005.1
ājuhāva tataḥ sītā rakṣaṇī rākṣasīs tadāR_6,037.005.2
rākṣasyas trijaṭā cāpi śāsanāt tam upasthitāḥR_6,037.006.1
tā uvāca tato hṛṣṭo rākṣasī rākṣaseśvaraḥR_6,037.006.2
hatāv indrajitākhyāta vaidehyā rāmalakṣmaṇauR_6,037.007.1
puṣpakaṃ ca samāropya darśayadhvaṃ hatau raṇeR_6,037.007.2
yad āśrayād avaṣṭabdho neyaṃ mām upatiṣṭhatiR_6,037.008.1
so 'syā bhartā saha bhrātrā nirasto raṇamūrdhaniR_6,037.008.2
nirviśaṅkā nirudvignā nirapekṣā ca maithilīR_6,037.009.1
mām upasthāsyate sītā sarvābharaṇabhūṣitāR_6,037.009.2
adya kālavaśaṃ prāptaṃ raṇe rāmaṃ salakṣmaṇamR_6,037.010.1
avekṣya vinivṛttāśā nānyāṃ gatim apaśyatīR_6,037.010.2
tasya tad vacanaṃ śrutvā rāvaṇasya durātmanaḥR_6,037.011.1
rākṣasyas tās tathety uktvā prajagmur yatra puṣpakamR_6,037.011.2
tataḥ puṣpakam ādaya rākṣasyo rāvaṇājñayāR_6,037.012.1
aśokavanikāsthāṃ tāṃ maithilīṃ samupānayanR_6,037.012.2
tām ādāya tu rākṣasyo bhartṛśokaparāyaṇāmR_6,037.013.1
sītām āropayām āsur vimānaṃ puṣpakaṃ tadāR_6,037.013.2
tataḥ puṣpakam āropya sītāṃ trijaṭayā sahaR_6,037.014.1
rāvaṇo 'kārayal laṅkāṃ patākādhvajamālinīmR_6,037.014.2
prāghoṣayata hṛṣṭaś ca laṅkāyāṃ rākṣaseśvaraḥR_6,037.015.1
rāghavo lakṣmaṇaś caiva hatāv indrajitā raṇeR_6,037.015.2
vimānenāpi sītā tu gatvā trijaṭayā sahaR_6,037.016.1
dadarśa vānarāṇāṃ tu sarvaṃ sinyaṃ nipātitamR_6,037.016.2
prahṛṣṭamanasaś cāpi dadarśa piśitāśanānR_6,037.017.1
vānarāṃś cāpi duḥkhārtān rāmalakṣmaṇapārśvataḥR_6,037.017.2
tataḥ sītā dadarśobhau śayānau śatatalpayoḥR_6,037.018.1
lakṣmaṇaṃ caiva rāmaṃ ca visaṃjñau śarapīḍitauR_6,037.018.2
vidhvastakavacau vīrau vipraviddhaśarāsanauR_6,037.019.1
sāyakaiś chinnasarvāṅgau śarastambhamayau kṣitauR_6,037.019.2
tau dṛṣṭvā bhrātarau tatra vīrau sā puruṣarṣabhauR_6,037.020.1
duḥkhārtā subhṛśaṃ sītā karuṇaṃ vilalāpa haR_6,037.020.2
sā bāṣpaśokābhihatā samīkṣya tau bhrātarau devasamaprabhāvauR_6,037.021.1
vitarkayantī nidhanaṃ tayoḥ sā duḥkhānvitā vākyam idaṃ jagādaR_6,037.021.2
bhartāraṃ nihataṃ dṛṣṭvā lakṣmaṇaṃ ca mahābalamR_6,038.001.1
vilalāpa bhṛśaṃ sītā karuṇaṃ śokakarśitāR_6,038.001.2
ūcur lakṣaṇikā ye māṃ putriṇy avidhaveti caR_6,038.002.1
te 'sya sarve hate rāme 'jñānino 'nṛtavādinaḥR_6,038.002.2
yajvano mahiṣīṃ ye mām ūcuḥ patnīṃ ca satriṇaḥR_6,038.003.1
te 'dya sarve hate rāme 'jñānino 'nṛtavādinaḥR_6,038.003.2
vīrapārthivapatnī tvaṃ ye dhanyeti ca māṃ viduḥR_6,038.004.1
te 'dya sarve hate rāme 'jñānino 'nṛtavādinaḥR_6,038.004.2
ūcuḥ saṃśravaṇe ye māṃ dvijāḥ kārtāntikāḥ śubhāmR_6,038.005.1
te 'dya sarve hate rāme 'jñānino 'nṛtavādinaḥR_6,038.005.2
imāni khalu padmāni pādayor yaiḥ kila striyaḥR_6,038.006.1
adhirājye 'bhiṣicyante narendraiḥ patibhiḥ sahaR_6,038.006.2
vaidhavyaṃ yānti yair nāryo 'lakṣaṇair bhāgyadurlabhāḥR_6,038.007.1
nātmanas tāni paśyāmi paśyantī hatalakṣaṇāR_6,038.007.2
satyānīmāni padmāni strīṇām uktvāni lakṣaṇeR_6,038.008.1
tāny adya nihate rāme vitathāni bhavanti meR_6,038.008.2
keśāḥ sūkṣmāḥ samā nīlā bhruvau cāsaṃgate mamaR_6,038.009.1
vṛtte cālomaśe jaṅghe dantāś cāviralā mamaR_6,038.009.2
śaṅkhe netre karau pādau gulphāv ūrū ca me citauR_6,038.010.1
anuvṛttā nakhāḥ snigdhāḥ samāś cāṅgulayo mamaR_6,038.010.2
stanau cāviralau pīnau mamemau magnacūcukauR_6,038.011.1
magnā cotsaṅginī nābhiḥ pārśvoraskaṃ ca me citamR_6,038.011.2
mama varṇo maṇinibho mṛdūny aṅgaruhāṇi caR_6,038.012.1
pratiṣṭhitāṃ dvadaśabhir mām ūcuḥ śubhalakṣaṇāmR_6,038.012.2
samagrayavam acchidraṃ pāṇipādaṃ ca varṇavatR_6,038.013.1
mandasmitety eva ca māṃ kanyālakṣaṇikā viduḥR_6,038.013.2
adhirājye 'bhiṣeko me brāhmaṇaiḥ patinā sahaR_6,038.014.1
kṛtāntakuśalair uktaṃ tat sarvaṃ vitathīkṛtamR_6,038.014.2
śodhayitvā janasthānaṃ pravṛttim upalabhya caR_6,038.015.1
tīrtvā sāgaram akṣobhyaṃ bhrātarau goṣpade hatauR_6,038.015.2
nanu vāruṇam āgneyam aindraṃ vāyavyam eva caR_6,038.016.1
astraṃ brahmaśiraś caiva rāghavau pratyapadyatāmR_6,038.016.2
adṛśyamānena raṇe māyayā vāsavopamauR_6,038.017.1
mama nāthāv anāthāyā nihatau rāmalakṣmaṇauR_6,038.017.2
na hi dṛṣṭipathaṃ prāpya rāghavasya raṇe ripuḥR_6,038.018.1
jīvan pratinivarteta yady api syān manojavaḥR_6,038.018.2
na kālasyātibhāro 'sti kṛtāntaś ca sudurjayaḥR_6,038.019.1
yatra rāmaḥ saha bhrātrā śete yudhi nipāthitaḥR_6,038.019.2
nāhaṃ śocāmi bhartāraṃ nihataṃ na ca lakṣmaṇamR_6,038.020.1
nātmānaṃ jananī cāpi yathā śvaśrūṃ tapasvinīmR_6,038.020.2
sā hi cintayate nityaṃ samāptavratam āgatamR_6,038.021.1
kadā drakṣyāmi sītāṃ ca rāmaṃ ca sahalakṣmaṇamR_6,038.021.2
paridevayamānāṃ tāṃ rākṣasī trijaṭābravītR_6,038.022.1
mā viṣādaṃ kṛthā devi bhartāyaṃ tava jīvatiR_6,038.022.2
kāraṇāni ca vakṣyāmi mahānti sadṛśāni caR_6,038.023.1
yathemau jīvato devi bhrātarau rāmalakṣmaṇauR_6,038.023.2
na hi kopaparītāni harṣaparyutsukāni caR_6,038.024.1
bhavanti yudhi yodhānāṃ mukhāni nihate patauR_6,038.024.2
idaṃ vimānaṃ vaidehi puṣpakaṃ nāma nāmataḥR_6,038.025.1
divyaṃ tvāṃ dhārayen nedaṃ yady etau gajajīvitauR_6,038.025.2
hatavīrapradhānā hi hatotsāhā nirudyamāR_6,038.026.1
senā bhramati saṃkhyeṣu hatakarṇeva naur jaleR_6,038.026.2
iyaṃ punar asaṃbhrāntā nirudvignā tarasvinīR_6,038.027.1
senā rakṣati kākutsthau māyayā nirjitau raṇeR_6,038.027.2
sā tvaṃ bhava suvisrabdhā anumānaiḥ sukhodayaiḥR_6,038.028.1
ahatau paśya kākutsthau snehād etad bravīmi teR_6,038.028.2
anṛtaṃ noktapūrvaṃ me na ca vakṣye kadā canaR_6,038.029.1
cāritrasukhaśīlatvāt praviṣṭāsi mano mamaR_6,038.029.2
nemau śakyau raṇe jetuṃ sendrair api surāsuraiḥR_6,038.030.1
etayor ānanaṃ dṛṣṭvā mayā cāveditaṃ tavaR_6,038.030.2
idaṃ ca sumahac cihnaṃ śanaiḥ paśyasva maithiliR_6,038.031.1
niḥsaṃjñāv apy ubhāv etau naiva lakṣmīr viyujyateR_6,038.031.2
prāyeṇa gatasattvānāṃ puruṣāṇāṃ gatāyuṣāmR_6,038.032.1
dṛśyamāneṣu vaktreṣu paraṃ bhavati vaikṛtamR_6,038.032.2
tyaja śokaṃ ca duḥkhaṃ ca mohaṃ ca janakātmajeR_6,038.033.1
rāmalakṣmaṇayor arthe nādya śakyam ajīvitumR_6,038.033.2
śrutvā tu vacanaṃ tasyāḥ sītā surasutopamāR_6,038.034.1
kṛtāñjalir uvācedam evam astv iti maithilīR_6,038.034.2
vimānaṃ puṣpakaṃ tat tu samivartya manojavamR_6,038.035.1
dīnā trijaṭayā sītā laṅkām eva praveśitāR_6,038.035.2
tatas trijaṭayā sārdhaṃ puṣpakād avaruhya sāR_6,038.036.1
aśokavanikām eva rakṣasībhiḥ praveśitāR_6,038.036.2
praviśya sītā bahuvṛkṣaṣaṇḍāṃ tāṃ rākṣasendrasya vihārabhūmimR_6,038.037.1
saṃprekṣya saṃcintya ca rājaputrau paraṃ viṣādaṃ samupājagāmaR_6,038.037.2
ghoreṇa śarabandhena baddhau daśarathātmajauR_6,039.001.1
niśvasantau yathā nāgau śayānau rudhirokṣitauR_6,039.001.2
sarve te vānaraśreṣṭhāḥ sasugrīvā mahābalāḥR_6,039.002.1
parivārya mahātmānau tasthuḥ śokapariplutāḥR_6,039.002.2
etasminn antere rāmaḥ pratyabudhyata vīryavānR_6,039.003.1
sthiratvāt sattvayogāc ca śaraiḥ saṃdānito 'pi sanR_6,039.003.2
tato dṛṣṭvā sarudhiraṃ viṣaṇṇaṃ gāḍham arpitamR_6,039.004.1
bhrātaraṃ dīnavadanaṃ paryadevayad āturaḥR_6,039.004.2
kiṃ nu me sītayā kāryaṃ kiṃ kāryaṃ jīvitena vāR_6,039.005.1
śayānaṃ yo 'dya paśyāmi bhrātaraṃ yudhi nirjitamR_6,039.005.2
śakyā sītā samā nārī prāptuṃ loke vicinvatāR_6,039.006.1
na lakṣmaṇasamo bhrātā sacivaḥ sāmparāyikaḥR_6,039.006.2
parityakṣyāmy ahaṃ prāṇān vānarāṇāṃ tu paśyatāmR_6,039.007.1
yadi pañcatvam āpannaḥ sumitrānandavardhanaḥR_6,039.007.2
kiṃ nu vakṣyāmi kausalyāṃ mātaraṃ kiṃ nu kaikayīmR_6,039.008.1
katham ambāṃ sumitrāṃca putradarśanalālasāmR_6,039.008.2
vivatsāṃ vepamānāṃ ca krośantīṃ kurarīm ivaR_6,039.009.1
katham āśvāsayiṣyāmi yadi yāsyāmi taṃ vināR_6,039.009.2
kathaṃ vakṣyāmi śatrughnaṃ bharataṃ ca yaśasvinamR_6,039.010.1
mayā saha vanaṃ yāto vinā tenāgataḥ punaḥR_6,039.010.2
upālambhaṃ na śakṣyāmi soḍhuṃ bata sumitrayāR_6,039.011.1
ihaiva dehaṃ tyakṣyāmi na hi jīvitum utsaheR_6,039.011.2
dhiṅ māṃ duṣkṛtakarmāṇam anāryaṃ yatkṛte hy asauR_6,039.012.1
lakṣmaṇaḥ patitaḥ śete śaratalpe gatāsuvatR_6,039.012.2
tvaṃ nityaṃ suviṣaṇṇaṃ mām āśvāsayasi lakṣmaṇaR_6,039.013.1
gatāsur nādya śaknoṣi mām ārtam abhibhāṣitumR_6,039.013.2
yenādya bahavo yuddhe rākṣasā nihatāḥ kṣitauR_6,039.014.1
tasyām eva kṣitau vīraḥ sa śete nihataḥ paraiḥR_6,039.014.2
śayānaḥ śaratalpe 'smin svaśoṇitapariplutaḥR_6,039.015.1
śarajālaiś cito bhāti bhāskaro 'stam iva vrajanR_6,039.015.2
bāṇābhihatamarmatvān na śaknoty abhivīkṣitumR_6,039.016.1
rujā cābruvato hy asya dṛṣṭirāgeṇa sūcyateR_6,039.016.2
yathaiva māṃ vanaṃ yāntam anuyāto mahādyutiḥR_6,039.017.1
aham apy anuyāsyāmi tathaivainaṃ yamakṣayamR_6,039.017.2
iṣṭabandhujano nityaṃ māṃ ca nityam anuvrataḥR_6,039.018.1
imām adya gato 'vasthāṃ mamānāryasya durnayaiḥR_6,039.018.2
suruṣṭenāpi vīreṇa lakṣmaṇenā na saṃsmareR_6,039.019.1
paruṣaṃ vipriyaṃ vāpi śrāvitaṃ na kadā canaR_6,039.019.2
visasarjaikavegena pañcabāṇaśatāni yaḥR_6,039.020.1
iṣvastreṣv adhikas tasmāt kārtavīryāc ca lakṣmaṇaḥR_6,039.020.2
astrair astrāṇi yo hanyāc chakrasyāpi mahātmanaḥR_6,039.021.1
so 'yam urvyāṃhataḥ śete mahārhaśayanocitaḥR_6,039.021.2
tac ca mithyā pralaptaṃ māṃ pradhakṣyati na saṃśayaḥR_6,039.022.1
yan mayā na kṛto rājā rākṣasānāṃ vibhīṣaṇaḥR_6,039.022.2
asmin muhūrte sugrīva pratiyātum ito 'rhasiR_6,039.023.1
matvā hīnaṃ mayā rājan rāvaṇo 'bhidraved balīR_6,039.023.2
aṅgadaṃ tu puraskṛtya sasainyaḥ sasuhṛjjanaḥR_6,039.024.1
sāgaraṃ tara sugrīva punas tenaiva setunāR_6,039.024.2
kṛtaṃ hanumatā kāryaṃ yad anyair duṣkaraṃ raṇeR_6,039.025.1
ṛkṣarājena tuṣyāmi golāṅgūlādhipena caR_6,039.025.2
aṅgadena kṛtaṃ karma maindena dvividena caR_6,039.026.1
yuddhaṃ kesariṇā saṃkhye ghoraṃ saṃpātinā kṛtamR_6,039.026.2
gavayena gavākṣeṇa śarabheṇa gajena caR_6,039.027.1
anyaiś ca haribhir yuddhaṃ madārthe tyaktajīvitaiḥR_6,039.027.2
yat tu śakyaṃ vayasyena suhṛdā vā paraṃtapaR_6,039.028.1
kṛtaṃ sugrīva tat sarvaṃ bhavatādharmabhīruṇāR_6,039.028.2
mitrakāryaṃ kṛtam idaṃ bhavadbhir vānararṣabhāḥR_6,039.029.1
anujñātā mayā sarve yatheṣṭaṃ gantum arhathaR_6,039.029.2
śuśruvus tasya te sarve vānarāḥ paridevitamR_6,039.030.1
vartayāṃ cakrur aśrūṇi netraiḥ kṛṣṇetarekṣaṇāḥR_6,039.030.2
tataḥ sarvāṇy anīkāni sthāpayitvā vibhīṣaṇaḥR_6,039.031.1
ājagāma gadāpāṇis tvarito yatra rāghavaḥR_6,039.031.2
taṃ dṛṣṭvā tvaritaṃ yāntaṃ nīlāñjanacayopamamR_6,039.032.1
vānarā dudruvuḥ sarve manyamānās tu rāvaṇimR_6,039.032.2
athovāca mahātejā harirājo mahābalaḥR_6,040.001.1
kim iyaṃ vyathitā senā mūḍhavāteva naur jaleR_6,040.001.2
sugrīvasya vacaḥ śrutvā vāliputro 'ṅgado 'bravītR_6,040.002.1
na tvaṃ paśyasi rāmaṃ ca lakṣmaṇaṃ ca mahābalamR_6,040.002.2
śarajālācitau vīrāv ubhau daśarathātmajauR_6,040.003.1
śaratalpe mahātmānau śayānau rudhirokṣitauR_6,040.003.2
athābravīd vānarendraḥ sugrīvaḥ putram aṅgadamR_6,040.004.1
nānimittam idaṃ manye bhavitavyaṃ bhayena tuR_6,040.004.2
viṣaṇṇavadanā hy ete tyaktapraharaṇā diśaḥR_6,040.005.1
prapalāyanti harayas trāsād utphullalocanāḥR_6,040.005.2
anyonyasya na lajjante na nirīkṣanti pṛṣṭhataḥR_6,040.006.1
viprakarṣanti cānyonyaṃ patitaṃ laṅghayanti caR_6,040.006.2
etasminn antare vīro gadāpāṇir vibhīṣaṇaḥR_6,040.007.1
sugrīvaṃ vardhayām āsa rāghavaṃ ca niraikṣataR_6,040.007.2
vibhīṣaṇaṃ taṃ sugrīvo dṛṣṭvā vānarabhīṣaṇamR_6,040.008.1
ṛkṣarājaṃ samīpasthaṃ jāmbavantam uvāca haR_6,040.008.2
vibhīṣaṇo 'yaṃ saṃprāpto yaṃ dṛṣṭvā vānararṣabhāḥR_6,040.009.1
vidravanti paritrastā rāvaṇātmajaśaṅkayāR_6,040.009.2
śīghram etān suvitrastān bahudhā vipradhāvitānR_6,040.010.1
paryavasthāpayākhyāhi vibhīṣaṇam upasthitamR_6,040.010.2
sugrīveṇaivam uktas tu jāmbavān ṛkṣapārthivaḥR_6,040.011.1
vānarān sāntvayām āsa saṃnivartya prahāvataḥR_6,040.011.2
te nivṛttāḥ punaḥ sarve vānarās tyaktasaṃbhramāḥR_6,040.012.1
ṛkṣarājavacaḥ śrutvā taṃ ca dṛṣṭvā vibhīṣaṇamR_6,040.012.2
vibhīṣaṇas tu rāmasya dṛṣṭvā gātraṃ śaraiś citamR_6,040.013.1
lakṣmaṇasya ca dharmātmā babhūva vyathitendriyaḥR_6,040.013.2
jalaklinnena hastena tayor netre pramṛjya caR_6,040.014.1
śokasaṃpīḍitamanā ruroda vilalāpa caR_6,040.014.2
imau tau sattvasaṃpannau vikrāntau priyasaṃyugauR_6,040.015.1
imām avasthāṃ gamitau rākasaiḥ kūṭayodhibhiḥR_6,040.015.2
bhrātuḥ putreṇa me tena duṣputreṇa durātmanāR_6,040.016.1
rākṣasyā jihmayā buddhyā chalitāv ṛjuvikramauR_6,040.016.2
śarair imāv alaṃ viddhau rudhireṇa samukṣitauR_6,040.017.1
vasudhāyām ima suptau dṛśyete śalyakāv ivaR_6,040.017.2
yayor vīryam upāśritya pratiṣṭhā kāṅkṣitā mayāR_6,040.018.1
tāv ubhau dehanāśāya prasuptau puruṣarṣabhauR_6,040.018.2
jīvann adya vipanno 'smi naṣṭarājyamanorathaḥR_6,040.019.1
prāptapratijñaś ca ripuḥ sakāmo rāvaṇaḥ kṛtaḥR_6,040.019.2
evaṃ vilapamānaṃ taṃ pariṣvajya vibhīṣaṇamR_6,040.020.1
sugrīvaḥ sattvasaṃpanno harirājo 'bravīd idamR_6,040.020.2
rājyaṃ prāpsyasi dharmajña laṅkāyāṃ nātra saṃśayaḥR_6,040.021.1
rāvaṇaḥ saha putreṇa sa rājyaṃ neha lapsyateR_6,040.021.2
śarasaṃpīḍitāv etāv ubhau rāghavalakṣmaṇauR_6,040.022.1
tyaktvā mohaṃ vadhiṣyete sagaṇaṃ rāvaṇaṃ raṇeR_6,040.022.2
tam evaṃ sāntvayitvā tu samāśvāsya ca rākṣasaṃR_6,040.023.1
suṣeṇaṃ śvaśuraṃ pārśve sugrīvas tam uvāca haR_6,040.023.2
saha śūrair harigaṇair labdhasaṃjñāv ariṃdamauR_6,040.024.1
gaccha tvaṃ bhrātarau gṛhya kiṣkindhāṃ rāmalakṣmaṇauR_6,040.024.2
ahaṃ tu rāvaṇaṃ hatvā saputraṃ sahabāndhavamR_6,040.025.1
maithilīm ānayiṣyāmi śakro naṣṭām iva śriyamR_6,040.025.2
śrutvaitad vānarendrasya suṣeṇo vākyam abravītR_6,040.026.1
devāsuraṃ mahāyuddham anubhūtaṃ sudāruṇamR_6,040.026.2
tadā sma dānavā devāñ śarasaṃsparśakovidāḥR_6,040.027.1
nijaghnuḥ śastraviduṣaś chādayanto muhur muhuḥR_6,040.027.2
tān ārtān naṣṭasaṃjñāṃś ca parāsūṃś ca bṛhaspatiḥR_6,040.028.1
vidhyābhir mantrayuktābhir oṣadhībhiś cikitsatiR_6,040.028.2
tāny auṣadhāny ānayituṃ kṣīrodaṃ yāntu sāgaramR_6,040.029.1
javena vānarāḥ śīghraṃ saṃpāti panasādayaḥR_6,040.029.2
harayas tu vijānanti pārvatī te mahauṣadhīR_6,040.030.1
saṃjīvakaraṇīṃ divyāṃ viśalyāṃ devanirmitāmR_6,040.030.2
candraś ca nāma droṇaś ca parvatau sāgarottameR_6,040.031.1
amṛtaṃ yatra mathitaṃ tatra te paramauṣadhīR_6,040.031.2
te tatra nihite devaiḥ parvate paramauṣadhīR_6,040.032.1
ayaṃ vāyusuto rājan hanūmāṃs tatra gacchatuR_6,040.032.2
etasminn antare vāyur meghāṃś cāpi savidyutaḥR_6,040.033.1
paryasyan sāgare toyaṃ kampayann iva parvatānR_6,040.033.2
mahatā pakṣavātena sarve dvīpamahādrumāḥR_6,040.034.1
nipetur bhagnaviṭapāḥ samūlā lavaṇāmbhasiR_6,040.034.2
abhavan pannagās trastā bhoginas tatravāsinaḥR_6,040.035.1
śīghraṃ sarvāṇi yādāṃsi jagmuś ca lavaṇārṇavamR_6,040.035.2
tato muhūrtad garuḍaṃ vainateyaṃ mahābalamR_6,040.036.1
vānarā dadṛśuḥ sarve jvalantam iva pāvakamR_6,040.036.2
tam āgatam abhiprekṣya nāgās te vipradudruvuḥR_6,040.037.1
yais tau satpuruṣau baddhau śarabhūtair mahābalauR_6,040.037.2
tataḥ suparṇaḥ kākutsthau dṛṣṭvā pratyabhinandya caR_6,040.038.1
vimamarśa ca pāṇibhyāṃ mukhe candrasamaprabheR_6,040.038.2
vainateyena saṃspṛṣṭās tayoḥ saṃruruhur vraṇāḥR_6,040.039.1
suvarṇe ca tanū snigdhe tayor āśu babhūvatuḥR_6,040.039.2
tejo vīryaṃ balaṃ cauja utsāhaś ca mahāguṇāḥR_6,040.040.1
pradarśanaṃ ca buddhiś ca smṛtiś ca dviguṇaṃ tayoḥR_6,040.040.2
tāv utthāpya mahāvīryau garuḍo vāsavopamauR_6,040.041.1
ubhau tau sasvaje hṛṣṭau rāmaś cainam uvāca haR_6,040.041.2
bhavatprasādād vyasanaṃ rāvaṇiprabhavaṃ mahatR_6,040.042.1
āvām iha vyatikrāntau śīghraṃ ca balinau kṛtauR_6,040.042.2
yathā tātaṃ daśarathaṃ yathājaṃ ca pitāmahamR_6,040.043.1
tathā bhavantam āsādya hṛṣayaṃ me prasīdatiR_6,040.043.2
ko bhavān rūpasaṃpanno divyasraganulepanaḥR_6,040.044.1
vasāno viraje vastre divyābharaṇabhūṣitaḥR_6,040.044.2
tam uvāca mahātejā vainateyo mahābalaḥR_6,040.045.1
patatrirājaḥ prītātmā harṣaparyākulekṣaṇaḥR_6,040.045.2
ahaṃ sakhā te kākutstha priyaḥ prāṇo bahiścaraḥR_6,040.046.1
garutmān iha saṃprāpto yuvayoḥ sāhyakāraṇātR_6,040.046.2
asurā vā mahāvīryā dānavā vā mahābalāḥR_6,040.047.1
surāś cāpi sagandharvāḥ puraskṛtya śatakratumR_6,040.047.2
nemaṃ mokṣayituṃ śaktāḥ śarabandhaṃ sudāruṇamR_6,040.048.1
māyā balād indrajitā nirmitaṃ krūrakarmaṇāR_6,040.048.2
ete nāgāḥ kādraveyās tīkṣṇadaṃṣṭrāviṣolbaṇāḥR_6,040.049.1
rakṣomāyā prabhāvena śarā bhūtvā tvadāśritāḥR_6,040.049.2
sabhāgyaś cāsi dharmajña rāma satyaparākramaR_6,040.050.1
lakṣmaṇena saha bhrātrā samare ripughātināR_6,040.050.2
imaṃ śrutvā tu vṛttāntaṃ tvaramāṇo 'ham āgataḥR_6,040.051.1
sahasā yuvayoḥ snehāt sakhitvam anupālayanR_6,040.051.2
mokṣitau ca mahāghorād asmāt sāyakabandhanātR_6,040.052.1
apramādaś ca kartavyo yuvābhyāṃ nityam eva hiR_6,040.052.2
prakṛtyā rākṣasāḥ sarve saṃgrāme kūṭayodhinaḥR_6,040.053.1
śūrāṇāṃ śuddhabhāvānāṃ bhavatām ārjavaṃ balamR_6,040.053.2
tan na viśvasitavyaṃ vo rākṣasānāṃ raṇājireR_6,040.054.1
etenaivopamānena nityajihmā hi rākṣasāḥR_6,040.054.2
evam uktvā tato rāmaṃ suparṇaḥ sumahābalaḥR_6,040.055.1
pariṣvajya suhṛtsnigdham āpraṣṭum upacakrameR_6,040.055.2
sakhe rāghava dharmajña ripūṇām api vatsalaR_6,040.056.1
abhyanujñātum icchāmi gamiṣyāmi yathāgatamR_6,040.056.2
bālavṛddhāvaśeṣāṃ tu laṅkāṃ kṛtvā śarormibhiḥR_6,040.057.1
rāvaṇaṃ ca ripuṃ hatvā sītāṃ samupalapsyaseR_6,040.057.2
ity evam uktvā vacanaṃ suparṇaḥ śīghravikramaḥR_6,040.058.1
rāmaṃ ca virujaṃ kṛtvā madhye teṣāṃ vanaukasāmR_6,040.058.2
pradakṣiṇaṃ tataḥ kṛtvā pariṣvajya ca vīryavānR_6,040.059.1
jagāmākāśam āviśya suparṇaḥ pavano yathāR_6,040.059.2
virujau rāghavau dṛṣṭvā tato vānarayūthapāḥR_6,040.060.1
siṃhanādāṃs tadā nedur lāṅgūlaṃ dudhuvuś ca teR_6,040.060.2
tato bherīḥ samājaghnur mṛdaṅgāṃś ca vyanādayanR_6,040.061.1
dadhmuḥ śaṅkhān saṃprahṛṣṭāḥ kṣvelanty api yathāpuramR_6,040.061.2
āsphoṭyāsphoṭya vikrāntā vānarā nagayodhinaḥR_6,040.062.1
drumān utpāṭya vividhāṃs tasthuḥ śatasahasraśaḥR_6,040.062.2
visṛjanto mahānādāṃs trāsayanto niśācarānR_6,040.063.1
laṅkādvārāṇy upājagmur yoddhukāmāḥ plavaṃgamāḥR_6,040.063.2
tatas tu bhīmas tumulo ninādo babhūva śākhāmṛgayūthapānāmR_6,040.064.1
kṣaye nidāghasya yathā ghanānāṃ nādaḥ subhīmo nadatāṃ niśītheR_6,040.064.2
teṣāṃ sutumulaṃ śabdaṃ vānarāṇāṃ tarasvināmR_6,041.001.1
nardatāṃ rākṣasaiḥ sārdhaṃ tadā śuśrāva rāvaṇaḥR_6,041.001.2
snigdhagambhīranirghoṣaṃ śrutvā sa ninadaṃ bhṛśamR_6,041.002.1
sacivānāṃ tatas teṣāṃ madhye vacanam abravītR_6,041.002.2
yathāsau saṃprahṛṣṭānāṃ vānarāṇāṃ samutthitaḥR_6,041.003.1
bahūnāṃ sumahān nādo meghānām iva garjatāmR_6,041.003.2
vyaktaṃ sumahatī prītir eteṣāṃ nātra saṃśayaḥR_6,041.004.1
tathā hi vipulair nādaiś cukṣubhe varuṇālayaḥR_6,041.004.2
tau tu baddhau śarais tīṣkṇair bhrātarau rāmalakṣmaṇauR_6,041.005.1
ayaṃ ca sumahān nādaḥ śaṅkāṃ janayatīva meR_6,041.005.2
etat tu vacanaṃ coktvā mantriṇo rākṣaseśvaraḥR_6,041.006.1
uvāca nairṛtāṃs tatra samīpaparivartinaḥR_6,041.006.2
jñāyatāṃ tūrṇam etaṣāṃ sarveṣāṃ vanacāriṇāmR_6,041.007.1
śokakāle samutpanne harṣakāraṇam utthitamR_6,041.007.2
tathoktās tena saṃbhrāntāḥ prākāram adhiruhya teR_6,041.008.1
dadṛśuḥ pālitāṃ senāṃ sugrīveṇa mahātmanāR_6,041.008.2
tau ca muktau sughoreṇa śarabandhena rāghavauR_6,041.009.1
samutthitau mahābhāgau viṣeduḥ prekṣya rākṣasāḥR_6,041.009.2
saṃtrastahṛdayā sarve prākārād avaruhya teR_6,041.010.1
viṣaṇṇavadanāḥ sarve rākṣasendram upasthitāḥR_6,041.010.2
tad apriyaṃ dīnamukhā rāvaṇasya niśācarāḥR_6,041.011.1
kṛtsnaṃ nivedayām āsur yathāvad vākyakovidāḥR_6,041.011.2
yau tāv indrajitā yuddhe bhrātarau rāmalakṣmaṇauR_6,041.012.1
nibaddhau śarabandhena niṣprakampabhujau kṛtauR_6,041.012.2
vimuktau śarabandhena tau dṛśyete raṇājireR_6,041.013.1
pāśān iva gajau chittvā gajendrasamavikramauR_6,041.013.2
tac chrutvā vacanaṃ teṣāṃ rākṣasendro mahābalaḥR_6,041.014.1
cintāśokasamākrānto viṣaṇṇavadano 'bravītR_6,041.014.2
ghorair dattavarair baddhau śarair āśīviṣomapaiḥR_6,041.015.1
amoghaiḥ sūryasaṃkāśaiḥ pramathyendrajitā yudhiR_6,041.015.2
tam astrabandham āsādya yadi muktau ripū mamaR_6,041.016.1
saṃśayastham idaṃ sarvam anupaśyāmy ahaṃ balamR_6,041.016.2
niṣphalāḥ khalu saṃvṛttāḥ śarā vāsukitejasaḥR_6,041.017.1
ādattaṃ yais tu saṃgrāme ripūṇāṃ mama jīvitamR_6,041.017.2
evam uktvā tu saṃkruddho niśvasann urago yathāR_6,041.018.1
abravīd rakṣasāṃ madhye dhūmrākṣaṃ nāma rākasaṃR_6,041.018.2
balena mahatā yukto rakṣasāṃ bhīmakarmaṇāmR_6,041.019.1
tvaṃ vadhāyābhiniryāhi rāmasya saha vānaraiḥR_6,041.019.2
evam uktas tu dhūmrākṣo rākṣasendreṇa dhīmatāR_6,041.020.1
kṛtvā praṇāmaṃ saṃhṛṣṭo nirjagāma nṛpālayātR_6,041.020.2
abhiniṣkramya taddvāraṃ balādhyakṣam uvāca haR_6,041.021.1
tvarayasva balaṃ tūrṇaṃ kiṃ cireṇa yuyutsataḥR_6,041.021.2
dhūmrākṣasya vacaḥ śrutvā balādhyakṣo balānugaḥR_6,041.022.1
balam udyojayām āsa rāvaṇasyājñayā drutamR_6,041.022.2
te baddhaghaṇṭā balino ghorarūpā niśācarāḥR_6,041.023.1
vinardamānāḥ saṃhṛṣṭā dhūmrākṣaṃ paryavārayanR_6,041.023.2
vividhāyudhahastāś ca śūlamudgarapāṇayaḥR_6,041.024.1
gadābhiḥ paṭṭasair daṇḍair āyasair musalair bhṛśamR_6,041.024.2
parighair bhiṇḍipālaiś ca bhallaiḥ prāsaiḥ paraśvadhaiḥR_6,041.025.1
niryayū rākṣasā ghorā nardanto jaladā yathāR_6,041.025.2
rathaiḥ kavacinas tv anye dhvajaiś ca samalaṃkṛtaiḥR_6,041.026.1
suvarṇajālavihitaiḥ kharaiś ca vividhānanaiḥR_6,041.026.2
hayaiḥ paramaśīghraiś ca gajendraiś ca madotkaṭaiḥR_6,041.027.1
niryayū rākṣasavyāghrā vyāghrā iva durāsadāḥR_6,041.027.2
vṛkasiṃhamukhair yuktaṃ kharaiḥ kanakabhūṣaṇaiḥR_6,041.028.1
āruroha rathaṃ divyaṃ dhūmrākṣaḥ kharanisvanaḥR_6,041.028.2
sa niryāto mahāvīryo dhūmrākṣo rākṣasair vṛtaḥR_6,041.029.1
prahasan paścimadvāraṃ hanūmān yatra yūthapaḥR_6,041.029.2
prayāntaṃ tu mahāghoraṃ rākṣasaṃ bhīmadarśanamR_6,041.030.1
antarikṣagatāḥ krūrāḥ śakunāḥ pratyavārayanR_6,041.030.2
rathaśīrṣe mahābhīmo gṛdhraś ca nipapāta haR_6,041.031.1
dhvajāgre grathitāś caiva nipetuḥ kuṇapāśanāḥR_6,041.031.2
rudhirārdro mahāñ śvetaḥ kabandhaḥ patito bhuviR_6,041.032.1
visvaraṃ cotsṛjan nādaṃ dhūmrākṣasya samīpataḥR_6,041.032.2
pratilomaṃ vavau vāyur nirghātasamanisvanaḥR_6,041.033.1
timiraughāvṛtās tatra diśaś ca na cakāśireR_6,041.033.2
sa tūtpātāṃs tato dṛṣṭvā rākṣasānāṃ bhayāvahānR_6,041.034.1
prādurbhūtān sughorāṃś ca dhūmrākṣo vyathito 'bhavatR_6,041.034.2
tataḥ subhīmo bahubhir niśācarair vṛto 'bhiniṣkramya raṇotsuko balīR_6,041.035.1
dadarśa tāṃ rāghavabāhupālitāṃ samudrakalpāṃ bahuvānarīṃ camūmR_6,041.035.2
dhūmrākṣaṃ prekṣya niryāntaṃ rākṣasaṃ bhīmanisvanamR_6,042.001.1
vinedur vānarāḥ sarve prahṛṣṭā yuddhakāṅkṣiṇaḥR_6,042.001.2
teṣāṃ tu tumulaṃ yuddhaṃ saṃjajñe harirakṣasāmR_6,042.002.1
anyonyaṃ pādapair ghorair nighnataṃ śūlamudgaraiḥR_6,042.002.2
rākṣasair vānarā ghorā vinikṛttāḥ samantataḥR_6,042.003.1
vānarai rākṣasāś cāpi drumair bhūmau samīkṛtāḥR_6,042.003.2
rākṣasāś cāpi saṃkruddhā vānarān niśitaiḥ śaraiḥR_6,042.004.1
vivyadhur ghorasaṃkāśaiḥ kaṅkapatrair ajihmagaiḥR_6,042.004.2
te gadābhiś ca bhīmābhiḥ paṭṭasaiḥ kūṭamudgaraiḥR_6,042.005.1
ghoraiś ca parighaiś citrais triśūlaiś cāpi saṃśitaiḥR_6,042.005.2
vidāryamāṇā rakṣobhir vānarās te mahābalāḥR_6,042.006.1
amarṣāj janitoddharṣāś cakruḥ karmāṇy abhītavatR_6,042.006.2
śaranirbhinnagātrās te śūlanirbhinnadehinaḥR_6,042.007.1
jagṛhus te drumāṃs tatra śilāś ca hariyūthapāḥR_6,042.007.2
te bhīmavegā harayo nardamānās tatas tataḥR_6,042.008.1
mamanthū rākṣasān bhīmān nāmāni ca babhāṣireR_6,042.008.2
tad babhūvādbhutaṃ ghoraṃ yuddhaṃ vānararakṣasāmR_6,042.009.1
śilābhir vividhābhiś ca bahuśākhaiś ca pādapaiḥR_6,042.009.2
rākṣasā mathitāḥ ke cid vānarair jitakāśibhiḥR_6,042.010.1
vavarṣū rudhiraṃ ke cin mukhai rudhirabhojanāḥR_6,042.010.2
pārśveṣu dāritāḥ ke cit ke cid rāśīkṛtā drumaiḥR_6,042.011.1
śilābhiś cūrṇitāḥ ke cit ke cid dantair vidāritāḥR_6,042.011.2
dhvajair vimathitair bhagnaiḥ kharaiś ca vinipātitaiḥR_6,042.012.1
rathair vidhvaṃsitaiś cāpi patitai rajanīcaraiḥR_6,042.012.2
vānarair bhīmavikrāntair āplutyāplutya vegitaiḥR_6,042.013.1
rākṣasāḥ karajais tīkṣṇair mukheṣu vinikartitāḥR_6,042.013.2
vivarṇavadanā bhūyo viprakīrṇaśiroruhāḥR_6,042.014.1
mūḍhāḥ śoṇitagandhena nipetur dharaṇītaleR_6,042.014.2
naye tu paramakruddhā rākṣasā bhīmavikramāḥR_6,042.015.1
talair evābhidhāvanti vajrasparśasamair harīnR_6,042.015.2
vanarair āpatantas te vegitā vegavattaraiḥR_6,042.016.1
muṣṭibhiś caraṇair dantaiḥ pādapaiś cāpapothitāḥR_6,042.016.2
sanyaṃ tu vidrutaṃ dṛṣṭvā dhūmrākṣo rākṣasarṣabhaḥR_6,042.017.1
krodhena kadanaṃ cakre vānarāṇāṃ yuyutsatāmR_6,042.017.2
prāsaiḥ pramathitāḥ ke cid vānarāḥ śoṇitasravāḥR_6,042.018.1
mudgarair āhatāḥ ke cit patitā dharaṇītaleR_6,042.018.2
parighair mathitaḥ ke cid bhiṇḍipālair vidāritāḥR_6,042.019.1
paṭṭasair āhatāḥ ke cid vihvalanto gatāsavaḥR_6,042.019.2
ke cid vinihatā bhūmau rudhirārdrā vanaukasaḥR_6,042.020.1
ke cid vidrāvitā naṣṭāḥ saṃkruddhai rākṣasair yudhiR_6,042.020.2
vibhinnahṛdayāḥ ke cid ekapārśvena śāyitāḥR_6,042.021.1
vidāritāstraśūlai ca ke cid āntrair vinisrutāḥR_6,042.021.2
tat subhīmaṃ mahad yuddhaṃ harirākasa saṃkulamR_6,042.022.1
prababhau śastrabahulaṃ śilāpādapasaṃkulamR_6,042.022.2
dhanurjyātantrimadhuraṃ hikkātālasamanvitamR_6,042.023.1
mandrastanitasaṃgītaṃ yuddhagāndharvam ābabhauR_6,042.023.2
dhūmrākṣas tu dhanuṣpāṇir vānarān raṇamūrdhaniR_6,042.024.1
hasan vidrāvayām āsa diśas tāñ śaravṛṣṭibhiḥR_6,042.024.2
dhūmrākṣeṇārditaṃ sainyaṃ vyathitaṃ dṛśya mārutiḥR_6,042.025.1
abhyavartata saṃkruddhaḥ pragṛhya vipulāṃ śilāmR_6,042.025.2
krodhād dviguṇatāmrākṣaḥ pitṛtulyaparākramaḥR_6,042.026.1
śilāṃ tāṃ pātayām āsa dhūmrākṣasya rathaṃ pratiR_6,042.026.2
āpatantīṃ śilāṃ dṛṣṭvā gadām udyamya saṃbhramātR_6,042.027.1
rathād āplutya vegena vasudhāyāṃ vyatiṣṭhataR_6,042.027.2
sā pramathya rathaṃ tasya nipapāta śilābhuviR_6,042.028.1
sacakrakūbaraṃ sāśvaṃ sadhvajaṃ saśarāsanamR_6,042.028.2
sa bhaṅktvā tu rathaṃ tasya hanūmān mārutātmajaḥR_6,042.029.1
rakṣasāṃ kadanaṃ cakre saskandhaviṭapair drumaiḥR_6,042.029.2
vibhinnaśiraso bhūtvā rākṣasāḥ śoṇitokṣitāḥR_6,042.030.1
drumaiḥ pramathitāś cānye nipetur dharaṇītaleR_6,042.030.2
vidrāvya rākṣasaṃ sainyaṃ hanūmān mārutātmajaḥR_6,042.031.1
gireḥ śikharam ādāya dhūmrākṣam abhidudruveR_6,042.031.2
tam āpatantaṃ dhūmrākṣo gadām udyamya vīryavānR_6,042.032.1
vinardamānaḥ sahasā hanūmantam abhidravatR_6,042.032.2
tataḥ kruddhas tu vegena gadāṃ tāṃ bahukaṇṭakāmR_6,042.033.1
pātayām āsa dhūmrākṣo mastake tu hanūmataḥR_6,042.033.2
sa kapir mārutabalas taṃ prahāram acintayanR_6,042.034.1
dhūmrākṣasya śiro madhye giriśṛṅgam apātayatR_6,042.034.2
sa vihvalitasarvāṅgo giriśṛṅgeṇa tāḍitaḥR_6,042.035.1
papāta sahasā bhūmau vikīrṇa iva parvataḥR_6,042.035.2
dhūmrākṣaṃ nihataṃ dṛṣṭvā hataśeṣā niśācarāḥR_6,042.036.1
trastāḥ praviviśur laṅkāṃ vadhyamānāḥ plavaṃgamaiḥR_6,042.036.2
sa tu pavanasuto nihatya śatruṃ kṣatajavahāḥ saritaś ca saṃvikīryaR_6,042.037.1
ripuvadhajanitaśramo mahātmā mudam agamat kapibhiś ca pūjyamānaḥR_6,042.037.2
dhūmrākṣaṃ nihataṃ śrutvā rāvaṇo rākṣaseśvaraḥR_6,043.001.1
balādhyakṣam uvācedaṃ kṛtāñjalim upasthitamR_6,043.001.2
śīghraṃ niryāntu durdharṣā rākṣasā bhīmavikramāḥR_6,043.002.1
akampanaṃ puraskṛtya sarvaśastraprakovidamR_6,043.002.2
tato nānāpraharaṇā bhīmākṣā bhīmadarśanāḥR_6,043.003.1
niṣpetū rākṣasā mukhyā balādhyakṣapracoditāḥR_6,043.003.2
ratham āsthāya vipulaṃ taptakāñcanakuṇḍalaḥR_6,043.004.1
rākasaiḥ saṃvṛto ghorais tadā niryāty akampanaḥR_6,043.004.2
na hi kampayituṃ śakyaḥ surair api mahāmṛdheR_6,043.005.1
akampanas tatas teṣām āditya iva tejasāR_6,043.005.2
tasya nidhāvamānasya saṃrabdhasya yuyutsayāR_6,043.006.1
akasmād dainyam āgacchad dhayānāṃ rathavāhināmR_6,043.006.2
vyasphuran nayanaṃ cāsya savyaṃ yuddhābhinandinaḥR_6,043.007.1
vivarṇo mukhavarṇaś ca gadgadaś cābhavat svaraḥR_6,043.007.2
abhavat sudine cāpi durdine rūkṣamārutamR_6,043.008.1
ūcuḥ khagā mṛgāḥ sarve vācaḥ krūrā bhayāvahāḥR_6,043.008.2
sa siṃhopacitaskandhaḥ śārdūlasamavikramaḥR_6,043.009.1
tān utpātān acintyaiva nirjagāma raṇājiramR_6,043.009.2
tadā nirgacchatas tasya rakṣasaḥ saha rākṣasaiḥR_6,043.010.1
babhūva sumahān nādaḥ kṣobhayann iva sāgaramR_6,043.010.2
tena śabdena vitrastā vānarāṇāṃ mahācamūḥR_6,043.011.1
drumaśailapraharaṇā yoddhuṃ samavatiṣṭhataR_6,043.011.2
teṣāṃ yuddhaṃ mahāraudraṃ saṃjajñe kapirakṣasāmR_6,043.012.1
rāmarāvaṇayor arthe samabhityaktajīvināmR_6,043.012.2
sarve hy atibalāḥ śūrāḥ sarve parvatasaṃnibhāḥR_6,043.013.1
harayo rākṣasāś caiva parasparajighaṃsavaḥR_6,043.013.2
teṣāṃ vinardātāṃ śabdaḥ saṃyuge 'titarasvināmR_6,043.014.1
śuśruve sumahān krodhād anyonyam abhigarjatāmR_6,043.014.2
rajaś cāruṇavarṇābhaṃ subhīmam abhavad bhṛśamR_6,043.015.1
uddhūtaṃ harirakṣobhiḥ saṃrurodha diśo daśaR_6,043.015.2
anyonyaṃ rajasā tena kauśeyoddhūtapāṇḍunāR_6,043.016.1
saṃvṛtāni ca bhūtāni dadṛśur na raṇājireR_6,043.016.2
na dhvajo na patākāvā varma vā turago 'pi vāR_6,043.017.1
āyudhaṃ syandanaṃ vāpi dadṛśe tena reṇunāR_6,043.017.2
śabdaś ca sumahāṃs teṣāṃ nardatām abhidhāvatāmR_6,043.018.1
śrūyate tumule yuddhe na rūpāṇi cakāśireR_6,043.018.2
harīn eva susaṃkruddhā harayo jaghnur āhaveR_6,043.019.1
rākṣasāś cāpi rakṣāṃsi nijaghnus timire tadāR_6,043.019.2
parāṃś caiva vinighnantaḥ svāṃś ca vānararākṣasāḥR_6,043.020.1
rudhirārdraṃ tadā cakrur mahīṃ paṅkānulepanāmR_6,043.020.2
tatas tu rudhiraugheṇa siktaṃ vyapagataṃ rajaḥR_6,043.021.1
śarīraśavasaṃkīrṇā babhūva ca vasuṃdharāR_6,043.021.2
drumaśaktiśilāprāsair gadāparighatomaraiḥR_6,043.022.1
harayo rākṣasās tūrṇaṃ jaghnur anyonyam ojasāR_6,043.022.2
bāhubhiḥ parighākārair yudhyantaḥ parvatopamāḥR_6,043.023.1
harayo bhīmakarmāṇo rākṣasāñ jaghnur āhaveR_6,043.023.2
rākṣasāś cāpi saṃkruddhāḥ prāsatomarapāṇayaḥR_6,043.024.1
kapīn nijaghnire tatra śastraiḥ paramadāruṇaiḥR_6,043.024.2
harayas tv api rakṣāṃsi mahādrumamahāśmabhiḥR_6,043.025.1
vidārayanty abhikramya śastrāṇy ācchidya vīryataḥR_6,043.025.2
etasminn antare vīrā harayaḥ kumudo nalaḥR_6,043.026.1
maindaś ca paramakruddhaś cakrur vegam anuttamamR_6,043.026.2
te tu vṛkṣair mahāvegā rākṣasānāṃ camūmukheR_6,043.027.1
kadanaṃ sumaha cakrur līlayā hariyūthapāḥR_6,043.027.2
tad dṛṣṭvā sumahat karma kṛtaṃ vānarasattamaiḥR_6,044.001.1
krodham āhārayām āsa yudhi tīvram akampanaḥR_6,044.001.2
krodhamūrchitarūpas tu dhnuvan paramakārmukamR_6,044.002.1
dṛṣṭvā tu karma śatrūṇāṃ sārathiṃ vākyam abravītR_6,044.002.2
tatraiva tāvat tvaritaṃ rathaṃ prāpaya sāratheR_6,044.003.1
ete 'tra bahavo ghnanti subahūn rākṣasān raṇeR_6,044.003.2
ete 'tra balavanto hi bhīmakāyāś ca vānarāḥR_6,044.004.1
drumaśailapraharaṇās tiṣṭhanti pramukhe mamaR_6,044.004.2
etān nihantum icchāmi samaraślāghino hy ahamR_6,044.005.1
etaiḥ pramathitaṃ sarvaṃ dṛśyate rākṣasaṃ balamR_6,044.005.2
tataḥ prajavitāśvena rathena rathināṃ varaḥR_6,044.006.1
harīn abhyahanat krodhāc charajālair akampanaḥR_6,044.006.2
na sthātuṃ vānarāḥ śekuḥ kiṃ punar yoddhum āhaveR_6,044.007.1
akampanaśarair bhagnāḥ sarva eva pradudruvuḥR_6,044.007.2
tān mṛtyuvaśam āpannān akampanavaśaṃ gatānR_6,044.008.1
samīkṣya hanumāñ jñātīn upatasthe mahābalaḥR_6,044.008.2
taṃ mahāplavagaṃ dṛṣṭvā sarve plavagayūthapāḥR_6,044.009.1
sametya samare vīrāḥ sahitāḥ paryavārayanR_6,044.009.2
vyavasthitaṃ hanūmantaṃ te dṛṣṭvā hariyūthapāḥR_6,044.010.1
babhūvur balavanto hi balavantam upāśritāḥR_6,044.010.2
akampanas tu śailābhaṃ hanūmantam avasthitamR_6,044.011.1
mahendra iva dhārābhiḥ śarair abhivavarṣa haR_6,044.011.2
acintayitvā bāṇaughāñ śarīre patitāñ śitānR_6,044.012.1
akampanavadhārthāya mano dadhre mahābalaḥR_6,044.012.2
sa prahasya mahātejā hanūmān mārutātmajaḥR_6,044.013.1
abhidudrāva tad rakṣaḥ kampayann iva medinīmR_6,044.013.2
tasyābhinardamānasya dīpyamānasya tejasāR_6,044.014.1
babhūva rūpaṃ durdharṣaṃ dīptasyeva vibhāvasoḥR_6,044.014.2
ātmānaṃ tv apraharaṇaṃ jñātvā krodhasamanvitaḥR_6,044.015.1
śailam utpāṭayām āsa vegena haripuṃgavaḥR_6,044.015.2
taṃ gṛhītvā mahāśailaṃ pāṇinaikena mārutiḥR_6,044.016.1
vinadya sumahānādaṃ bhrāmayām āsa vīryavānR_6,044.016.2
tatas tam abhidudrāva rākṣasendram akampanamR_6,044.017.1
yathā hi namuciṃ saṃkhye vajreṇeva puraṃdaraḥR_6,044.017.2
akampanas tu tad dṛṣṭvā giriśṛṅgaṃ samudyatamR_6,044.018.1
dūrād eva mahābāṇair ardhacandrair vyadārayatR_6,044.018.2
tat parvatāgram ākāśe rakṣobāṇavidāritamR_6,044.019.1
vikīrṇaṃ patitaṃ dṛṣṭvā hanūmān krodhamūrchitaḥR_6,044.019.2
so 'śvakarṇaṃ samāsādya roṣadarpānvito hariḥR_6,044.020.1
tūrṇam utpāṭayām āsa mahāgirim ivocchritamR_6,044.020.2
taṃ gṛhītvā mahāskandhaṃ so 'śvakarṇaṃ mahādyutiḥR_6,044.021.1
prahasya parayā prītyā bhrāmayām āsa saṃyugeR_6,044.021.2
pradhāvann uruvegena prabhañjaṃs tarasā drumānR_6,044.022.1
hanūmān paramakruddhaś caraṇair dārayat kṣitimR_6,044.022.2
gajāṃś ca sagajārohān sarathān rathinas tathāR_6,044.023.1
jaghāna hanumān dhīmān rākṣasāṃś ca padātikānR_6,044.023.2
tam antakam iva kruddhaṃ samare prāṇahāriṇamR_6,044.024.1
hanūmantam abhiprekṣya rākṣasā vipradudruvuḥR_6,044.024.2
tam āpatantaṃ saṃkruddhaṃ rākṣasānāṃ bhayāvahamR_6,044.025.1
dadarśākampano vīraś cukrodha ca nanāda caR_6,044.025.2
sa caturdaśabhir bāṇaiḥ śitair dehavidāraṇaiḥR_6,044.026.1
nirbibheda hanūmantaṃ mahāvīryam akampanaḥR_6,044.026.2
sa tathā pratividdhas tu bahvībhiḥ śaravṛṣṭibhiḥR_6,044.027.1
hanūmān dadṛśe vīraḥ prarūḍha iva sānumānR_6,044.027.2
tato 'nyaṃ vṛkṣam utpāṭya kṛtvā vegam anuttamamR_6,044.028.1
śirasy abhijaghānāśu rākṣasendram akampanamR_6,044.028.2
sa vṛkṣeṇa hatas tena sakrodhena mahātmanāR_6,044.029.1
rākṣaso vānarendreṇa papāta sa mamāra caR_6,044.029.2
taṃ dṛṣṭvā nihataṃ bhūmau rākṣasendram akampanamR_6,044.030.1
vyathitā rākṣasāḥ sarve kṣitikampa iva drumāḥR_6,044.030.2
tyaktapraharaṇāḥ sarve rākṣasās te parājitāḥR_6,044.031.1
laṅkām abhiyayus trastā vānarais tair abhidrutāḥR_6,044.031.2
te muktakeśāḥ saṃbhrāntā bhagnamānāḥ parājitāḥR_6,044.032.1
sravacchramajalair aṅgaiḥ śvasanto vipradudruvuḥR_6,044.032.2
anyonyaṃ pramamantus te viviśur nagaraṃ bhayātR_6,044.033.1
pṛṣṭhatas te susaṃmūḍhāḥ prekṣamāṇā muhur muhuḥR_6,044.033.2
teṣu laṅkāṃ praviṣṭeṣu rākṣaseṣu mahābalāḥR_6,044.034.1
sametya harayaḥ sarve hanūmantam apūjayanR_6,044.034.2
so 'pi prahṛṣṭas tān sarvān harīn saṃpratyapūjayatR_6,044.035.1
hanūmān sattvasaṃpanno yathārham anukūlataḥR_6,044.035.2
vineduś ca yathā prāṇaṃ harayo jitakāśinaḥR_6,044.036.1
cakarṣuś ca punas tatra saprāṇān eva rākṣasānR_6,044.036.2
sa vīraśobhām abhajan mahākapiḥ sametya rakṣāṃsi nihatya mārutiḥR_6,044.037.1
mahāsuraṃ bhīmam amitranāśanaṃ yathaiva viṣṇur balinaṃ camūmukheR_6,044.037.2
apūjayan devagaṇās tadā kapiṃ svayaṃ ca rāmo 'tibalaś ca lakṣmaṇaḥR_6,044.038.1
tathaiva sugrīvamukhāḥ plavaṃgamā vibhīṣaṇaś caiva mahābalas tadāR_6,044.038.2
akampanavadhaṃ śrutvā kruddho vai rākṣaseśvaraḥR_6,045.001.1
kiṃ cid dīnamukhaś cāpi sacivāṃs tān udaikṣataR_6,045.001.2
sa tu dhyātvā muhūrtaṃ tu mantribhiḥ saṃvicārya caR_6,045.002.1
purīṃ pariyayau laṅkāṃ sarvān gulmān avekṣitumR_6,045.002.2
tāṃ rākṣasagaṇair guptāṃ gulmair bahubhir āvṛtāmR_6,045.003.1
dadarśa nagarīṃ laṅkāṃ patākādhvajamālinīmR_6,045.003.2
ruddhāṃ tu nagarīṃ dṛṣṭvā rāvaṇo rākṣaseśvaraḥR_6,045.004.1
uvācāmarṣitaḥ kāle prahastaṃ yuddhakovidamR_6,045.004.2
purasyopaniviṣṭasya sahasā pīḍitasya caR_6,045.005.1
nānyaṃ yuddhāt prapaśyāmi mokṣaṃ yuddhaviśāradaR_6,045.005.2
ahaṃ vā kumbhakarṇo vā tvaṃ vā senāpatir mamaR_6,045.006.1
indrajid vā nikumbho vā vaheyur bhāram īdṛśamR_6,045.006.2
sa tvaṃ balam itaḥ śīghram ādāya parigṛhya caR_6,045.007.1
vijayāyābhiniryāhi yatra sarve vanaukasaḥR_6,045.007.2
niryāṇād eva te nūnaṃ capalā harivāhinīR_6,045.008.1
nardatāṃ rākṣasendrāṇāṃ śrutvā nādaṃ draviṣyatiR_6,045.008.2
capalā hy avinītāś ca calacittāś ca vānarāḥR_6,045.009.1
na sahiṣyanti te nādaṃ siṃhanādam iva dvipāḥR_6,045.009.2
vidrute ca bale tasmin rāmaḥ saumitriṇā sahaR_6,045.010.1
avaśaste nirālambaḥ prahastavaśam eṣyatiR_6,045.010.2
āpatsaṃśayitā śreyo nātra niḥsaṃśayīkṛtāR_6,045.011.1
pratilomānulomaṃ vā yad vā no manyase hitamR_6,045.011.2
rāvaṇenaivam uktas tu prahasto vāhinīpatiḥR_6,045.012.1
rākṣasendram uvācedam asurendram ivośanāR_6,045.012.2
rājan mantritapūrvaṃ naḥ kuśalaiḥ saha mantribhiḥR_6,045.013.1
vivādaś cāpi no vṛttaḥ samavekṣya parasparamR_6,045.013.2
pradānena tu sītāyāḥ śreyo vyavasitaṃ mayāR_6,045.014.1
apradāne punar yuddhaṃ dṛṣṭam etat tathaiva naḥR_6,045.014.2
so 'haṃ dānaiś ca mānaiś ca satataṃ pūjitas tvayāR_6,045.015.1
sāntvaiś ca vividhaiḥ kāle kiṃ na kuryāṃ priyaṃ tavaR_6,045.015.2
na hi me jīvitaṃ rakṣyaṃ putradāradhanāni vāR_6,045.016.1
tvaṃ paśya māṃ juhūṣantaṃ tvadarthe jīvitaṃ yudhiR_6,045.016.2
evam uktvā tu bhartāraṃ rāvaṇaṃ vāhinīpatiḥR_6,045.017.1
samānayata me śīghraṃ rākṣasānāṃ mahad balamR_6,045.017.2
madbāṇāśanivegena hatānāṃ tu raṇājireR_6,045.018.1
adya tṛpyantu māṃsena pakṣiṇaḥ kānanaukasāmR_6,045.018.2
ity uktās te prahastena balādhyakṣāḥ kṛtatvarāḥR_6,045.019.1
balam udyojayām āsus tasmin rākṣasamandireR_6,045.019.2
sā babhūva muhūrtena tigmanānāvidhāyudhaiḥR_6,045.020.1
laṅkā rākṣasavīrais tair gajair iva samākulāR_6,045.020.2
hutāśanaṃ tarpayatāṃ brāhmaṇāṃś ca namasyatāmR_6,045.021.1
ājyagandhaprativahaḥ surabhir māruto vavauR_6,045.021.2
srajaś ca vividhākārā jagṛhus tv abhimantritāḥR_6,045.022.1
saṃgrāmasajjāḥ saṃhṛṣṭā dhārayan rākṣasās tadāR_6,045.022.2
sadhanuṣkāḥ kavacino vegād āplutya rākṣasāḥR_6,045.023.1
rāvaṇaṃ prekṣya rājānaṃ prahastaṃ paryavārayanR_6,045.023.2
athāmantrya ca rājānaṃ bherīm āhatya bhairavāmR_6,045.024.1
āruroha rathaṃ divyaṃ prahastaḥ sajjakalpitamR_6,045.024.2
hayair mahājavair yuktaṃ samyak sūtasusaṃyutamR_6,045.025.1
mahājaladanirghoṣaṃ sākṣāc candrārkabhāsvaramR_6,045.025.2
uragadhvajadurdharṣaṃ suvarūthaṃ svapaskaramR_6,045.026.1
suvarṇajālasaṃyuktaṃ prahasantam iva śriyāR_6,045.026.2
tatas taṃ ratham āsthāya rāvaṇārpitaśāsanaḥR_6,045.027.1
laṅkāyā niryayau tūrṇaṃ balena mahatā vṛtaḥR_6,045.027.2
tato duṃdubhinirghoṣaḥ parjanyaninadopamaḥR_6,045.028.1
śuśruve śaṅkhaśabdaś ca prayāte vāhinīpatauR_6,045.028.2
ninadantaḥ svarān ghorān rākṣasā jagmur agrataḥR_6,045.029.1
bhīmarūpā mahākāyāḥ prahastasya puraḥsarāḥR_6,045.029.2
vyūḍhenaiva sughoreṇa pūrvadvārāt sa niryayauR_6,045.030.1
gajayūthanikāśena balena mahatā vṛtaḥR_6,045.030.2
sāgarapratimaughena vṛtas tena balena saḥR_6,045.031.1
prahasto niryayau tūrṇaṃ kruddhaḥ kālāntakopamaḥR_6,045.031.2
tasya niryāṇa ghoṣeṇa rākṣasānāṃ ca nardatāmR_6,045.032.1
laṅkāyāṃ sarvabhūtāni vinedur vikṛtaiḥ svaraiḥR_6,045.032.2
vyabhram ākāśam āviśya māṃsaśoṇitabhojanāḥR_6,045.033.1
maṇḍalāny apasavyāni khagāś cakrū rathaṃ pratiR_6,045.033.2
R_6,045.033R_6,045.034.1
vamantyaḥ pāvakajvālāḥ śivā ghorā vavāśireR_6,045.034.2
antarikṣāt papātolkā vāyuś ca paruṣo vavauR_6,045.035.1
anyonyam abhisaṃrabdhā grahāś ca na cakāśireR_6,045.035.2
vavarṣū rudhiraṃ cāsya siṣicuś ca puraḥsarānR_6,045.036.1
ketumūrdhani gṛdhro 'sya vilīno dakṣiṇāmukhaḥR_6,045.036.2
sārather bahuśaś cāsya saṃgrāmam avagāhataḥR_6,045.037.1
pratodo nyapatad dhastāt sūtasya hayasādinaḥR_6,045.037.2
niryāṇa śrīś ca yāsyāsīd bhāsvarā ca sudurlabhāR_6,045.038.1
sā nanāśa muhūrtena same ca skhalitā hayāḥR_6,045.038.2
prahastaṃ tv abhiniryāntaṃ prakhyāta balapauruṣamR_6,045.039.1
yudhi nānāpraharaṇā kapisenābhyavartataR_6,045.039.2
atha ghoṣaḥ sutumulo harīṇāṃ samajāyataR_6,045.040.1
vṛkṣān ārujatāṃ caiva gurvīś cāgṛhṇatāṃ śilāḥR_6,045.040.2
vegitānāṃ samarthānām anyonyavadhakāṅkṣiṇāmR_6,045.041.1
parasparaṃ cāhvayatāṃ ninādaḥ śrūyate mahānR_6,045.041.2
tataḥ prahastaḥ kapirājavāhinīm abhipratasthe vijayāya durmatiḥR_6,045.042.1
vivṛddhavegāṃ ca viveśa tāṃ camūṃ yathā mumūrṣuḥ śalabho vibhāvasumR_6,045.042.2
tataḥ prahastaṃ niryāntaṃ bhīmaṃ bhīmaparākramamR_6,046.001.1
garjantaṃ sumahākāyaṃ rākṣasair abhisaṃvṛtamR_6,046.001.2
dadarśa mahatī senā vānarāṇāṃ balīyasāmR_6,046.002.1
atisaṃjātaroṣāṇāṃ prahastam abhigarjatāmR_6,046.002.2
khaḍgaśaktyaṣṭibāṇāś ca śūlāni musalāni caR_6,046.003.1
gadāś ca parighāḥ prāsā vividhāś ca paraśvadhāḥR_6,046.003.2
dhanūṃṣi ca vicitrāṇi rākṣasānāṃ jayaiṣiṇāmR_6,046.004.1
pragṛhītāny aśobhanta vānarān abhidhāvatāmR_6,046.004.2
jagṛhuḥ pādapāṃś cāpi puṣpitān vānararṣabhāḥR_6,046.005.1
śilāś ca vipulā dīrghā yoddhukāmāḥ plavaṃgamāḥR_6,046.005.2
teṣām anyonyam āsādya saṃgrāmaḥ sumahān abhūtR_6,046.006.1
bahūnām aśmavṛṣṭiṃ ca śaravṛṣṭiṃ ca varṣatāmR_6,046.006.2
bahavo rākṣasā yuddhe bahūn vānarayūthapānR_6,046.007.1
vānarā rākṣasāṃś cāpi nijaghnur bahavo bahūnR_6,046.007.2
śūlaiḥ pramathitāḥ ke cit ke cit tu paramāyudhaiḥR_6,046.008.1
parighair āhatāḥ ke cit ke cic chinnāḥ paraśvadhaiḥR_6,046.008.2
nirucchvāsāḥ punaḥ ke cit patitā dharaṇītaleR_6,046.009.1
vibhinnahṛdayāḥ ke cid iṣusaṃtānasaṃditāḥR_6,046.009.2
ke cid dvidhākṛtāḥ khaḍgaiḥ sphurantaḥ patitā bhuviR_6,046.010.1
vānarā rākṣasaiḥ śūlaiḥ pārśvataś ca vidāritāḥR_6,046.010.2
vānaraiś cāpi saṃkruddhai rākṣasaughāḥ samantataḥR_6,046.011.1
pādapair giriśṛṅgaiś ca saṃpiṣṭā vasudhātaleR_6,046.011.2
vajrasparśatalair hastair muṣṭibhiś ca hatā bhṛśamR_6,046.012.1
vemuḥ śoṇitam āsyebhyo viśīrṇadaśanekṣaṇaḥR_6,046.012.2
ārtasvaraṃ ca svanatāṃ siṃhanādaṃ ca nardatāmR_6,046.013.1
babhūva tumulaḥ śabdo harīṇāṃ rakṣasāṃ yudhiR_6,046.013.2
vānarā rākṣasāḥ kruddhā vīramārgam anuvratāḥR_6,046.014.1
vivṛttanayanāḥ krūrāś cakruḥ karmāṇy abhītavatR_6,046.014.2
narāntakaḥ kumbhahanur mahānādaḥ samunnataḥR_6,046.015.1
ete prahastasacivāḥ sarve jaghnur vanaukasaḥR_6,046.015.2
teṣām āpatatāṃ śīghraṃ nighnatāṃ cāpi vānarānR_6,046.016.1
dvivido giriśṛṅgeṇa jaghānaikaṃ narāntakamR_6,046.016.2
durmukhaḥ punar utpāṭya kapiḥ sa vipuladrumamR_6,046.017.1
rākṣasaṃ kṣiprahastas tu samunnatam apothayatR_6,046.017.2
jāmbavāṃs tu susaṃkruddhaḥ pragṛhya mahatīṃ śilāmR_6,046.018.1
pātayām āsa tejasvī mahānādasya vakṣasiR_6,046.018.2
atha kumbhahanus tatra tāreṇāsādya vīryavānR_6,046.019.1
vṛkṣeṇābhihato mūrdhni prāṇāṃs tatyāja rākṣasaḥR_6,046.019.2
amṛṣyamāṇas tat karma prahasto ratham āsthitaḥR_6,046.020.1
cakāra kadanaṃ ghoraṃ dhanuṣpāṇir vanaukasāmR_6,046.020.2
āvarta iva saṃjajñe ubhayoḥ senayos tadāR_6,046.021.1
kṣubhitasyāprameyasya sāgarasyeva nisvanaḥR_6,046.021.2
mahatā hi śaraugheṇa prahasto yuddhakovidaḥR_6,046.022.1
ardayām āsa saṃkruddho vānarān paramāhaveR_6,046.022.2
vānarāṇāṃ śarīrais tu rākṣasānāṃ ca medinīR_6,046.023.1
babhūva nicitā ghorā patitair iva parvataiḥR_6,046.023.2
sā mahīrudhiraugheṇa pracchannā saṃprakāśateR_6,046.024.1
saṃchannā mādhave māsi palāśair iva puṣpitaiḥR_6,046.024.2
hatavīraughavaprāṃ tu bhagnāyudhamahādrumāmR_6,046.025.1
śoṇitaughamahātoyāṃ yamasāgaragāminīmR_6,046.025.2
yakṛtplīhamahāpaṅkāṃ vinikīrṇāntraśaivalāmR_6,046.026.1
bhinnakāyaśiromīnām aṅgāvayavaśāḍvalāmR_6,046.026.2
gṛdhrahaṃsagaṇākīrṇāṃ kaṅkasārasasevitāmR_6,046.027.1
medhaḥphenasamākīrṇām ārtastanitanisvanāmR_6,046.027.2
tāṃ kāpuruṣadustārāṃ yuddhabhūmimayīṃ nadīmR_6,046.028.1
nadīm iva ghanāpāye haṃsasārasasevitāmR_6,046.028.2
rākṣasāḥ kapimukhyāś ca terus tāṃ dustarāṃ nadīmR_6,046.029.1
yathā padmarajodhvastāṃ nalinīṃ gajayūthapāḥR_6,046.029.2
tataḥ sṛjantaṃ bāṇaughān prahastaṃ syandane sthitamR_6,046.030.1
dadarśa tarasā nīlo vinighnantaṃ plavaṃgamānR_6,046.030.2
sa taṃ paramadurdharṣam āpatantaṃ mahākapiḥR_6,046.031.1
prahastaṃ tāḍayām āsa vṛkṣam utpāṭya vīryavānR_6,046.031.2
sa tenābhihataḥ kruddho nadan rākṣasapuṃgavaḥR_6,046.032.1
vavarṣa śaravarṣāṇi plavagānāṃ camūpatauR_6,046.032.2
apārayan vārayituṃ pratyagṛhṇān nimīlitaḥR_6,046.033.1
yathaiva govṛṣo varṣaṃ śāradaṃ śīghram āgatamR_6,046.033.2
evam eva prahastasya śaravarṣaṃ durāsadamR_6,046.034.1
nimīlitākṣaḥ sahasā nīlaḥ sehe sudāruṇamR_6,046.034.2
roṣitaḥ śaravarṣeṇa sālena mahatā mahānR_6,046.035.1
prajaghāna hayān nīlaḥ prahastasya manojavānR_6,046.035.2
vidhanus tu kṛtas tena prahasto vāhinīpatiḥR_6,046.036.1
pragṛhya musalaṃ ghoraṃ syandanād avapupluveR_6,046.036.2
tāv ubhau vāhinīmukhyau jātaroṣau tarasvinauR_6,046.037.1
sthitau kṣatajadigdhāṅgau prabhinnāv iva kuñjarauR_6,046.037.2
ullikhantau sutīkṣṇābhir daṃṣṭrābhir itaretaramR_6,046.038.1
siṃhaśārdūlasadṛśau siṃhaśārdūlaceṣṭitauR_6,046.038.2
vikrāntavijayau vīrau samareṣv anivartinauR_6,046.039.1
kāṅkṣamāṇau yaśaḥ prāptuṃ vṛtravāsavayoḥ samauR_6,046.039.2
ājaghāna tadā nīlaṃ lalāṭe musalena saḥR_6,046.040.1
prahastaḥ paramāyastas tasya susrāva śoṇitamR_6,046.040.2
tataḥ śoṇitadigdhāṅgaḥ pragṛhya sumahātarumR_6,046.041.1
prahastasyorasi kruddho visasarja mahākapiḥR_6,046.041.2
tam acintyaprahāraṃ sa pragṛhya musalaṃ mahatR_6,046.042.1
abhidudrāva balinaṃ balī nīlaṃ plavaṃgamamR_6,046.042.2
tam ugravegaṃ saṃrabdham āpatantaṃ mahākapiḥR_6,046.043.1
tataḥ saṃprekṣya jagrāha mahāvego mahāśilāmR_6,046.043.2
tasya yuddhābhikāmasya mṛdhe musalayodhinaḥR_6,046.044.1
prahastasya śilāṃ nīlo mūrdhni tūrṇam apātayatR_6,046.044.2
sā tena kapimukhyena vimuktā mahatī śilāR_6,046.045.1
bibheda bahudhā ghorā prahastasya śiras tadāR_6,046.045.2
sa gatāsur gataśrīko gatasattvo gatendriyaḥR_6,046.046.1
papāta sahasā bhūmau chinnamūla iva drumaḥR_6,046.046.2
vibhinnaśirasas tasya bahu susrāvaśoṇitamR_6,046.047.1
śarīrād api susrāva gireḥ prasravaṇaṃ yathāR_6,046.047.2
hate prahaste nīlena tad akampyaṃ mahad balamR_6,046.048.1
rakṣasām aprahṛṣṭānāṃ laṅkām abhijagāma haR_6,046.048.2
na śekuḥ samavasthātuṃ nihate vāhinīpatauR_6,046.049.1
setubandhaṃ samāsādya viśīrṇaṃ salilaṃ yathāR_6,046.049.2
hate tasmiṃś camūmukhye rākṣasas te nirudyamāḥR_6,046.050.1
rakṣaḥpatigṛhaṃ gatvā dhyānamūkatvam āgatāḥR_6,046.050.2
tatas tu nīlo vijayī mahābalaḥ praśasyamānaḥ svakṛtena karmaṇāR_6,046.051.1
sametya rāmeṇa salakṣmaṇena prahṛṣṭarūpas tu babhūva yūthapaḥR_6,046.051.2
tasmin hate rākṣasasainyapāle plavaṃgamānām ṛṣabheṇa yuddheR_6,047.001.1
bhīmāyudhaṃ sāgaratulyavegaṃ pradudruve rākṣasarājasainyamR_6,047.001.2
gatvā tu rakṣo'dhipateḥ śaśaṃsuḥ senāpatiṃ pāvakasūnuśastamR_6,047.002.1
tac cāpi teṣāṃ vacanaṃ niśamya rakṣo'dhipaḥ krodhavaśaṃ jagāmaR_6,047.002.2
saṃkhye prahastaṃ nihataṃ niśamya śokārditaḥ krodhaparītacetāḥR_6,047.003.1
uvāca tān nairṛtayodhamukhyān indro yathā cāmarayodhamukhyānR_6,047.003.2
nāvajñā ripave kāryā yair indrabalasūdanaḥR_6,047.004.1
sūditaḥ sainyapālo me sānuyātraḥ sakuñjaraḥR_6,047.004.2
so 'haṃ ripuvināśāya vijayāyāvicārayanR_6,047.005.1
svayam eva gamiṣyāmi raṇaśīrṣaṃ tad adbhutamR_6,047.005.2
adya tad vānarānīkaṃ rāmaṃ ca sahalakṣmaṇamR_6,047.006.1
nirdahiṣyāmi bāṇaughair vanaṃ dīptair ivāgnibhiḥR_6,047.006.2
sa evam uktvā jvalanaprakāśaṃ rathaṃ turaṃgottamarājiyuktamR_6,047.007.1
prakāśamānaṃ vapuṣā jvalantaṃ samārurohāmararājaśatruḥR_6,047.007.2
sa śaṅkhabherīpaṭaha praṇādair āsphoṭitakṣveḍitasiṃhanādaiḥR_6,047.008.1
puṇyaiḥ stavaiś cāpy abhipūjyamānas tadā yayau rākṣasarājamukhyaḥR_6,047.008.2
sa śailajīmūtanikāśa rūpair māṃsāśanaiḥ pāvakadīptanetraiḥR_6,047.009.1
babhau vṛto rākṣasarājamukhyair bhūtair vṛto rudra ivāmareśaḥR_6,047.009.2
tato nagaryāḥ sahasā mahaujā niṣkramya tad vānarasainyam ugramR_6,047.010.1
mahārṇavābhrastanitaṃ dadarśa samudyataṃ pādapaśailahastamR_6,047.010.2
tad rākṣasānīkam atipracaṇḍam ālokya rāmo bhujagendrabāhuḥR_6,047.011.1
vibhīṣaṇaṃ śastrabhṛtāṃ variṣṭham uvāca senānugataḥ pṛthuśrīḥR_6,047.011.2
nānāpatākādhvajaśastrajuṣṭaṃ prāsāsiśūlāyudhacakrajuṣṭamR_6,047.012.1
sainyaṃ nagendropamanāgajuṣṭaṃ kasyedam akṣobhyam abhīrujuṣṭamR_6,047.012.2
tatas tu rāmasya niśamya vākyaṃ vibhīṣaṇaḥ śakrasamānavīryaḥR_6,047.013.1
śaśaṃsa rāmasya balapravekaṃ mahātmanāṃ rākṣasapuṃgavānāmR_6,047.013.2
yo 'sau gajaskandhagato mahātmā navoditārkopamatāmravaktraḥR_6,047.014.1
prakampayan nāgaśiro 'bhyupaiti hy akampanaṃ tv enam avehi rājanR_6,047.014.2
yo 'sau rathastho mṛgarājaketur dhūnvan dhanuḥ śakradhanuḥprakāśamR_6,047.015.1
karīva bhāty ugravivṛttadaṃṣṭraḥ sa indrajin nāma varapradhānaḥR_6,047.015.2
yaś caiṣa vindhyāstamahendrakalpo dhanvī rathastho 'tiratho 'tivīryaḥR_6,047.016.1
visphārayaṃś cāpam atulyamānaṃ nāmnātikāyo 'tivivṛddhakāyaḥR_6,047.016.2
yo 'sau navārkoditatāmracakṣur āruhya ghaṇṭāninadapraṇādamR_6,047.017.1
gajaṃ kharaṃ garjati vai mahātmā mahodaro nāma sa eṣa vīraḥR_6,047.017.2
yo 'sau hayaṃ kāñcanacitrabhāṇḍam āruhya saṃdhyābhragiriprakāśamR_6,047.018.1
prāsaṃ samudyamya marīcinaddhaṃ piśāca eṣāśanitulyavegaḥR_6,047.018.2
yaś caiṣa śūlaṃ niśitaṃ pragṛhya vidyutprabhaṃ kiṃkaravajravegamR_6,047.019.1
vṛṣendram āsthāya giriprakāśam āyāti so 'sau triśirā yaśasvīR_6,047.019.2
asau ca jīmūtanikāśa rūpaḥ kumbhaḥ pṛthuvyūḍhasujātavakṣāḥR_6,047.020.1
samāhitaḥ pannagarājaketur visphārayan bhāti dhanur vidhūnvanR_6,047.020.2
yaś caiṣa jāmbūnadavajrajuṣṭaṃ dīptaṃ sadhūmaṃ parighaṃ pragṛhyaR_6,047.021.1
āyāti rakṣobalaketubhūtaḥ so 'sau nikumbho 'dbhutaghorakarmāR_6,047.021.2
yaś caiṣa cāpāsiśaraughajuṣṭaṃ patākinaṃ pāvakadīptarūpamR_6,047.022.1
rathaṃ samāsthāya vibhāty udagro narāntako 'sau nagaśṛṅgayodhīR_6,047.022.2
yaś caiṣa nānāvidhaghorarūpair vyāghroṣṭranāgendramṛgendravaktraiḥR_6,047.023.1
bhūtair vṛto bhāti vivṛttanetraiḥ so 'sau surāṇām api darpahantāR_6,047.023.2
yatraitad indupratimaṃ vibhātic chattraṃ sitaṃ sūkṣmaśalākam agryamR_6,047.024.1
atraiṣa rakṣo'dhipatir mahātmā bhūtair vṛto rudra ivāvabhātiR_6,047.024.2
asau kirīṭī calakuṇḍalāsyo nāgendravindhyopamabhīmakāyaḥR_6,047.025.1
mahendravaivasvatadarpahantā rakṣo'dhipaḥ sūrya ivāvabhātiR_6,047.025.2
pratyuvāca tato rāmo vibhīṣaṇam ariṃdamamR_6,047.026.1
aho dīpto mahātejā rāvaṇo rākṣaseśvaraḥR_6,047.026.2
āditya iva duṣprekṣyo raśmibhir bhāti rāvaṇaḥR_6,047.027.1
suvyaktaṃ lakṣaye hy asya rūpaṃ tejaḥsamāvṛtamR_6,047.027.2
devadānavavīrāṇāṃ vapur naivaṃvidhaṃ bhavetR_6,047.028.1
yādṛśaṃ rākṣasendrasya vapur etat prakāśateR_6,047.028.2
sarve parvatasaṃkāśāḥ sarve parvatayodhinaḥR_6,047.029.1
sarve dīptāyudhadharā yodhaś cāsya mahaujasaḥR_6,047.029.2
bhāti rākṣasarājo 'sau pradīptair bhīmavikramaiḥR_6,047.030.1
bhūtaiḥ parivṛtas tīkṣṇair dehavadbhir ivāntakaḥR_6,047.030.2
evam uktvā tato rāmo dhanur ādāya vīryavānR_6,047.031.1
lakṣmaṇānucaras tasthau samuddhṛtya śarottamamR_6,047.031.2
tataḥ sa rakṣo'dhipatir mahātmā rakṣāṃsi tāny āha mahābalāniR_6,047.032.1
dvāreṣu caryāgṛhagopureṣu sunirvṛtās tiṣṭhata nirviśaṅkāḥR_6,047.032.2
visarjayitvā sahasā tatas tān gateṣu rakṣaḥsu yathāniyogamR_6,047.033.1
vyadārayad vānarasāgaraughaṃ mahājhaṣaḥ pūrmam ivārṇavaughamR_6,047.033.2
tam āpatantaṃ sahasā samīkṣya dīpteṣucāpaṃ yudhi rākṣasendramR_6,047.034.1
mahat samutpāṭya mahīdharāgraṃ dudrāva rakṣo'dhipatiṃ harīśaḥR_6,047.034.2
tac chailaśṛṅgaṃ bahuvṛkṣasānuṃ pragṛhya cikṣepa niśācarāyaR_6,047.035.1
tam āpatantaṃ sahasā samīkṣya bibheda bāṇais tapanīyapuṅkhaiḥR_6,047.035.2
tasmin pravṛddhottamasānuvṛkṣe śṛṅge vikīrṇe patite pṛthivyāmR_6,047.036.1
mahāhikalpaṃ śaram antakābhaṃ samādade rākṣasalokanāthaḥR_6,047.036.2
sa taṃ gṛhītvānilatulyavegaṃ savisphuliṅgajvalanaprakāśamR_6,047.037.1
bāṇaṃ mahendrāśanitulyavegaṃ cikṣepa sugrīvavadhāya ruṣṭaḥR_6,047.037.2
sa sāyako rāvaṇabāhumuktaḥ śakrāśaniprakhyavapuḥ śitāgraḥR_6,047.038.1
sugrīvam āsādya bibheda vegād guheritā kraucam ivograśaktiḥR_6,047.038.2
sa sāyakārto viparītacetāḥ kūjan pṛthivyāṃ nipapāta vīraḥR_6,047.039.1
taṃ prekṣya bhūmau patitaṃ visaṃjmaṃ neduḥ prahṛṣṭā yudhi yātudhānāḥR_6,047.039.2
tato gavākṣo gavayaḥ sudaṃṣṭras tatharṣabho jyotimukho nalaś caR_6,047.040.1
śailān samudyamya vivṛddhakāyāḥ pradudruvus taṃ prati rākṣasendramR_6,047.040.2
teṣāṃ prahārān sa cakāra meghān rakṣo'dhipo bāṇagaṇaiḥ śitāgraiḥR_6,047.041.1
tān vānarendrān api bāṇajālair bibheda jāmbūnadacitrapuṅkhaiḥR_6,047.041.2
te vānarendrās tridaśāribāṇair bhinnā nipetur bhuvi bhīmarūpāḥR_6,047.042.1
tatas tu tad vānarasainyam ugraṃ pracchādayām āsa sa bāṇajālaiḥR_6,047.042.2
te vadhyamānāḥ patitāgryavīrā nānadyamānā bhayaśalyaviddhāḥR_6,047.043.1
śākhāmṛgā rāvaṇasāyakārtā jagmuḥ śaraṇyaṃ śaraṇaṃ sma rāmamR_6,047.043.2
tato mahātmā sa dhanur dhanuṣmān ādāya rāmaḥ saharā jagāmaR_6,047.044.1
taṃ lakṣmaṇaḥ prāñjalir abhyupetya uvāca vākyaṃ paramārthayuktamR_6,047.044.2
kāmam āryaḥ suparyāpto vadhāyāsya durātmanaḥR_6,047.045.1
vidhamiṣyāmy ahaṃ nīcam anujānīhi māṃ vibhoR_6,047.045.2
tam abravīn mahātejā rāmaḥ satyaparākramaḥR_6,047.046.1
gaccha yatnaparaś cāpi bhava lakṣmaṇa saṃyugeR_6,047.046.2
rāvaṇo hi mahāvīryo raṇe 'dbhutaparākramaḥR_6,047.047.1
trailokyenāpi saṃkruddho duṣprasahyo na saṃśayaḥR_6,047.047.2
tasya cchidrāṇi mārgasva svacchidrāṇi ca gopayaR_6,047.048.1
cakṣuṣā dhanuṣā yatnād rakṣātmānaṃ samāhitaḥR_6,047.048.2
rāghavasya vacaḥ śrutvā saṃpariṣvajya pūjya caR_6,047.049.1
abhivādya tato rāmaṃ yayau saumitrir āhavamR_6,047.049.2
sa rāvaṇaṃ vāraṇahastabāhur dadarśa dīptodyatabhīmacāpamR_6,047.050.1
pracchādayantaṃ śaravṛṣṭijālais tān vānarān bhinnavikīrṇadehānR_6,047.050.2
tam ālokya mahātejā hanūmān mārutātmajāR_6,047.051.1
nivārya śarajālāni pradudrāva sa rāvaṇamR_6,047.051.2
rathaṃ tasya samāsādya bhujam udyamya dakṣiṇamR_6,047.052.1
trāsayan rāvaṇaṃ dhīmān hanūmān vākyam abravītR_6,047.052.2
devadānavagandharvā yakṣāś ca saha rākṣasaiḥR_6,047.053.1
avadhyatvāt tvayā bhagnā vānarebhyas tu te bhayamR_6,047.053.2
eṣa me dakṣiṇo bāhuḥ pañcaśākhaḥ samudyataḥR_6,047.054.1
vidhamiṣyati te dehād bhūtātmānaṃ ciroṣitamR_6,047.054.2
śrutvā hanūmato vākyaṃ rāvaṇo bhīmavikramaḥR_6,047.055.1
saṃraktanayanaḥ krodhād idaṃ vacanam abravītR_6,047.055.2
kṣipraṃ prahara niḥśaṅkaṃ sthirāṃ kīrtim avāpnuhiR_6,047.056.1
tatas tvāṃ jñātivikrāntaṃ nāśayiṣyāmi vānaraR_6,047.056.2
rāvaṇasya vacaḥ śrutvā vāyusūnur vaco 'bravītR_6,047.057.1
prahṛtaṃ hi mayā pūrvam akṣaṃ smara sutaṃ tavaR_6,047.057.2
evam ukto mahātejā rāvaṇo rākṣaseśvaraḥR_6,047.058.1
ājaghānānilasutaṃ talenorasi vīryavānR_6,047.058.2
sa talābhihatas tena cacāla ca muhur muhuḥR_6,047.059.1
ājaghānābhisaṃkruddhas talenaivāmaradviṣamR_6,047.059.2
tatas talenābhihato vānareṇa mahātmanāR_6,047.060.1
daśagrīvaḥ samādhūto yathā bhūmicale 'calaḥR_6,047.060.2
saṃgrāme taṃ tathā dṛṣṭva rāvaṇaṃ talatāḍitamR_6,047.061.1
ṛṣayo vānarāḥ siddhā nedur devāḥ sahāsurāḥR_6,047.061.2
athāśvasya mahātejā rāvaṇo vākyam abravītR_6,047.062.1
sādhu vānaravīryeṇa ślāghanīyo 'si me ripuḥR_6,047.062.2
rāvaṇenaivam uktas tu mārutir vākyam abravītR_6,047.063.1
dhig astu mama vīryaṃ tu yat tvaṃ jīvasi rāvaṇaR_6,047.063.2
tatas tvāṃ māmako muṣṭir nayiṣyāmi yathākṣayamR_6,047.064.1
tato mārutivākyena krodhas tasya tadājvalatR_6,047.064.2
pātayām āsa vegena vānarorasi vīryavānR_6,047.065.1
hanūmān vakṣasi vyūdhe saṃcacāla hataḥ punaḥR_6,047.065.2
vihvalaṃ taṃ tadā dṛṣṭvā hanūmantaṃ mahābalamR_6,047.066.1
rathenātirathaḥ śīghraṃ nīlaṃ prati samabhyagātR_6,047.066.2
pannagapratimair bhīmaiḥ paramarmātibhedibhiḥR_6,047.067.1
śarair ādīpayām āsa nīlaṃ haricamūpatimR_6,047.067.2
sa śaraughasamāyasto nīlaḥ kapicamūpatiḥR_6,047.068.1
kareṇaikena śailāgraṃ rakṣo'dhipataye 'sṛjatR_6,047.068.2
hanūmān api tejasvī samāśvasto mahāmanāḥR_6,047.069.1
viprekṣamāṇo yuddhepsuḥ saroṣam idam abravītR_6,047.069.2
nīlena saha saṃyuktaṃ rāvaṇaṃ rākṣaseśvaramR_6,047.070.1
anyena yudhyamānasya na yuktam abhidhāvanamR_6,047.070.2
rāvaṇo 'pi mahātejās tac chṛṅgaṃ saptabhiḥ śaraiḥR_6,047.071.1
ājaghāna sutīkṣṇāgrais tad vikīrṇaṃ papāta haR_6,047.071.2
tad vikīrṇaṃ gireḥ śṛṅgaṃ dṛṣṭvā haricamūpatiḥR_6,047.072.1
kālāgnir iva jajvāla krodhena paravīrahāR_6,047.072.2
so 'śvakarṇān dhavān sālāṃś cūtāṃś cāpi supuṣpitānR_6,047.073.1
anyāṃś ca vividhān vṛkṣān nīlaś cikṣepa saṃyugeR_6,047.073.2
sa tān vṛkṣān samāsādya praticiccheda rāvaṇaḥR_6,047.074.1
abhyavarṣat sughoreṇa śaravarṣeṇa pāvakimR_6,047.074.2
abhivṛṣṭaḥ śaraugheṇa megheneva mahācalaḥR_6,047.075.1
hrasvaṃ kṛtvā tadā rūpaṃ dhvajāgre nipapāta haR_6,047.075.2
pāvakātmajam ālokya dhvajāgre samavasthitamR_6,047.076.1
jajvāla rāvaṇaḥ krodhāt tato nīlo nanāda haR_6,047.076.2
dhvajāgre dhanuṣaś cāgre kirīṭāgre ca taṃ harimR_6,047.077.1
lakṣmaṇo 'tha hanūmāṃś ca dṛṣṭvā rāmaś ca vismitāḥR_6,047.077.2
rāvaṇo 'pi mahātejāḥ kapilāghavavismitaḥR_6,047.078.1
astram āhārayām āsa dīptam āgneyam adbhutamR_6,047.078.2
tatas te cukruśur hṛṣṭā labdhalakṣyāḥ plavaṃgamāḥR_6,047.079.1
nīlalāghavasaṃbhrāntaṃ dṛṣṭvā rāvaṇam āhaveR_6,047.079.2
vānarāṇāṃ ca nādena saṃrabdho rāvaṇas tadāR_6,047.080.1
saṃbhramāviṣṭahṛdayo na kiṃ cit pratyapadyataR_6,047.080.2
āgneyenātha saṃyuktaṃ gṛhītvā rāvaṇaḥ śaramR_6,047.081.1
dhvajaśīrṣasthitaṃ nīlam udaikṣata niśācaraḥR_6,047.081.2
tato 'bravīn mahātejā rāvaṇo rākṣaseśvaraḥR_6,047.082.1
kape lāghavayukto 'si māyayā parayānayāR_6,047.082.2
jīvitaṃ khalu rakṣasva yadi śaknoṣi vānaraR_6,047.083.1
tāni tāny ātmarūpāṇi sṛjase tvam anekaśaḥR_6,047.083.2
tathāpi tvāṃ mayā muktaḥ sāyako 'straprayojitaḥR_6,047.084.1
jīvitaṃ parirakṣantaṃ jīvitād bhraṃśayiṣyatiR_6,047.084.2
evam uktvā mahābāhū rāvaṇo rākṣaseśvaraḥR_6,047.085.1
saṃdhāya bāṇam astreṇa camūpatim atāḍayatR_6,047.085.2
so 'strayuktena bāṇena nīlo vakṣasi tāḍitaḥR_6,047.086.1
nirdahyamānaḥ sahasā nipapāta mahītaleR_6,047.086.2
pitṛmāhātmya saṃyogād ātmanaś cāpi tejasāR_6,047.087.1
jānubhyām apatad bhūmau na ca prāṇair vyayujyataR_6,047.087.2
visaṃjñaṃ vānaraṃ dṛṣṭvā daśagrīvo raṇotsukaḥR_6,047.088.1
rathenāmbudanādena saumitrim abhidudruveR_6,047.088.2
tam āha saumitrir adīnasattvo visphārayantaṃ dhanur aprameyamR_6,047.089.1
anvehi mām eva niśācarendra na vānarāṃs tvaṃ prati yoddhum arhasiR_6,047.089.2
sa tasya vākyaṃ paripūrṇaghoṣaṃ jyāśabdam ugraṃ ca niśamya rājāR_6,047.090.1
āsādya saumitrim avasthitaṃ taṃ kopānvitaṃ vākyam uvāca rakṣaḥR_6,047.090.2
diṣṭyāsi me rāghava dṛṣṭimārgaṃ prāpto 'ntagāmī viparītabuddhiḥR_6,047.091.1
asmin kṣaṇe yāsyasi mṛtyudeśaṃ saṃsādyamāno mama bāṇajālaiḥR_6,047.091.2
tam āha saumitrir avismayāno garjantam udvṛttasitāgradaṃṣṭramR_6,047.092.1
rājan na garjanti mahāprabhāvā vikatthase pāpakṛtāṃ variṣṭhaR_6,047.092.2
jānāmi vīryaṃ tava rākṣasendra balaṃ pratāpaṃ ca parākramaṃ caR_6,047.093.1
avasthito 'haṃ śaracāpapāṇir āgaccha kiṃ moghavikatthanenaR_6,047.093.2
sa evam uktaḥ kupitaḥ sasarja rakṣo'dhipaḥ saptaśarān supuṅkhānR_6,047.094.1
tāṃl lakṣmaṇaḥ kāñcanacitrapuṅkhaiś ciccheda bāṇair niśitāgradhāraiḥR_6,047.094.2
tān prekṣamāṇaḥ sahasā nikṛttān nikṛttabhogān iva pannagendrānR_6,047.095.1
laṅkeśvaraḥ krodhavaśaṃ jagāma sasarja cānyān niśitān pṛṣatkānR_6,047.095.2
sa bāṇavarṣaṃ tu vavarṣa tīvraṃ rāmānujaḥ kārmukasaṃprayuktamR_6,047.096.1
kṣurārdhacandrottamakarṇibhallaiḥ śarāṃś ca ciccheda na cukṣubhe caR_6,047.096.2
sa lakṣmaṇaś cāśu śarāñ śitāgrān mahendravajrāśanitulyavegānR_6,047.097.1
saṃdhāya cāpe jvalanaprakāśān sasarja rakṣo'dhipater vadhāyaR_6,047.097.2
sa tān praciccheda hi rākṣasendraś chittvā ca tāṃl lakṣmaṇam ājaghānaR_6,047.098.1
śareṇa kālāgnisamaprabheṇa svayambhudattena lalāṭadeśeR_6,047.098.2
sa lakṣmaṇo rāvaṇasāyakārtaś cacāla cāpaṃ śithilaṃ pragṛhyaR_6,047.099.1
punaś ca saṃjñāṃ pratilabhya kṛcchrāc ciccheda cāpaṃ tridaśendraśatroḥR_6,047.099.2
nikṛttacāpaṃ tribhir ājaghāna bāṇais tadā dāśarathiḥ śitāgraiḥR_6,047.100.1
sa sāyakārto vicacāla rājā kṛcchrāc ca saṃjñāṃ punar āsasādaR_6,047.100.2
sa kṛttacāpaḥ śaratāḍitaś ca svedārdragātro rudhirāvasiktaḥR_6,047.101.1
jagrāha śaktiṃ samudagraśaktiḥ svayambhudattāṃ yudhi devaśatruḥR_6,047.101.2
sa tāṃ vidhūmānalasaṃnikāśāṃ vitrāsanīṃ vānaravāhinīnāmR_6,047.102.1
cikṣepa śaktiṃ tarasā jvalantīṃ saumitraye rākṣasarāṣṭranāthaḥR_6,047.102.2
tām āpatantīṃ bharatānujo 'strair jaghāna bāṇaiś ca hutāgnikalpaiḥR_6,047.103.1
tathāpi sā tasya viveśa śaktir bhujāntaraṃ dāśarather viśālamR_6,047.103.2
śaktyā brāmyā tu saumitris tāḍitas tu stanāntareR_6,047.104.1
viṣṇor acintyaṃ svaṃ bhāgam ātmānaṃ pratyanusmaratR_6,047.104.2
tato dānavadarpaghnaṃ saumitriṃ devakaṇṭakaḥR_6,047.105.1
taṃ pīḍayitvā bāhubhyām aprabhur laṅghane 'bhavatR_6,047.105.2
himavān mandaro merus trailokyaṃ vā sahāmaraiḥR_6,047.106.1
śakyaṃ bhujābhyām uddhartuṃ na saṃkhye bharatānujaḥR_6,047.106.2
athainaṃ vaiṣṇavaṃ bhāgaṃ mānuṣaṃ deham āsthitamR_6,047.107.1
visaṃjñaṃ lakṣmaṇaṃ dṛṣṭvā rāvaṇo vismito 'bhavatR_6,047.107.2
atha vāyusutaḥ kruddho rāvaṇaṃ samabhidravatR_6,047.108.1
ājaghānorasi kruddho vajrakalpena muṣṭināR_6,047.108.2
tena muṣṭiprahāreṇa rāvaṇo rākṣaseśvaraḥR_6,047.109.1
jānubhyām apatad bhūmau cacāla ca papāta caR_6,047.109.2
visaṃjñaṃ rāvaṇaṃ dṛṣṭvā samare bhīmavikramamR_6,047.110.1
ṛṣayo vānarāś caiva nedur devāḥ savāsavāḥR_6,047.110.2
hanūmān api tejasvī lakṣmaṇaṃ rāvaṇārditamR_6,047.111.1
anayad rāghavābhyāśaṃ bāhubhyāṃ parigṛhya tamR_6,047.111.2
vāyusūnoḥ suhṛttvena bhaktyā paramayā ca saḥR_6,047.112.1
śatrūṇām aprakampyo 'pi laghutvam agamat kapeḥR_6,047.112.2
taṃ samutsṛjya sā śaktiḥ saumitriṃ yudhi durjayamR_6,047.113.1
rāvaṇasya rathe tasmin sthānaṃ punar upāgamatR_6,047.113.2
rāvaṇo 'pi mahātejāḥ prāpya saṃjñāṃ mahāhaveR_6,047.114.1
ādade niśitān bāṇāñ jagrāha ca mahad dhanuḥR_6,047.114.2
āśvastaś ca viśalyaś ca lakṣmaṇaḥ śatrusūdanaḥR_6,047.115.1
viṣṇor bhāgam amīmāṃsyam ātmānaṃ pratyanusmaranR_6,047.115.2
nipātitamahāvīrāṃ vānarāṇāṃ mahācamūmR_6,047.116.1
rāghavas tu raṇe dṛṣṭvā rāvaṇaṃ samabhidravatR_6,047.116.2
athainam upasaṃgamya hanūmān vākyam abravītR_6,047.117.1
mama pṛṣṭhaṃ samāruhya rakṣasaṃ śāstum arhasiR_6,047.117.2
ārohat sahasā śūro hanūmantaṃ mahākapimR_6,047.118.1
rathasthaṃ rāvaṇaṃ saṃkhye dadarśa manujādhipaḥR_6,047.118.2
tam ālokya mahātejāḥ pradudrāva sa rāghavaḥR_6,047.119.1
vairocanam iva kruddho viṣṇur abhyudyatāyudhaḥR_6,047.119.2
jyāśabdam akarot tīvraṃ vajraniṣpeṣanisvanamR_6,047.120.1
girā gambhīrayā rāmo rākṣasendram uvāca haR_6,047.120.2
tiṣṭha tiṣṭha mama tvaṃ hi kṛtvā vipriyam īdṛśamR_6,047.121.1
kva nu rākṣasaśārdūla gato mokṣam avāpsyasiR_6,047.121.2
yadīndravaivasvata bhāskarān vā svayambhuvaiśvānaraśaṃkarān vāR_6,047.122.1
gamiṣyasi tvaṃ daśa vā diśo vā tathāpi me nādya gato vimokṣyaseR_6,047.122.2
yaś caiṣa śaktyābhihatas tvayādya icchan viṣādaṃ sahasābhyupetaḥR_6,047.123.1
sa eṣa rakṣogaṇarāja mṛtyuḥ saputradārasya tavādya yuddheR_6,047.123.2
rāghavasya vacaḥ śrutvā rākṣasendro mahākapimR_6,047.124.1
ājaghāna śarais tīkṣṇaiḥ kālānalaśikhopamaiḥR_6,047.124.2
rākṣasenāhave tasya tāḍitasyāpi sāyakaiḥR_6,047.125.1
svabhāvatejoyuktasya bhūyas tejo vyavardhataR_6,047.125.2
tato rāmo mahātejā rāvaṇena kṛtavraṇamR_6,047.126.1
dṛṣṭvā plavagaśārdūlaṃ krodhasya vaśam eyivānR_6,047.126.2
tasyābhisaṃkramya rathaṃ sacakraṃ sāśvadhvajacchatramahāpatākamR_6,047.127.1
sasārathiṃ sāśaniśūlakhaḍgaṃ rāmaḥ praciccheda śaraiḥ supuṅkhaiḥR_6,047.127.2
athendraśatruṃ tarasā jaghāna bāṇena vajrāśanisaṃnibhenaR_6,047.128.1
bhujāntare vyūḍhasujātarūpe vajreṇa meruṃ bhagavān ivendraḥR_6,047.128.2
yo vajrapātāśanisaṃnipātān na cukṣubhe nāpi cacāla rājāR_6,047.129.1
sa rāmabāṇābhihato bhṛśārtaś cacāla cāpaṃ ca mumoca vīraḥR_6,047.129.2
taṃ vihvalantaṃ prasamīkṣya rāmaḥ samādade dīptam athārdhacandramR_6,047.130.1
tenārkavarṇaṃ sahasā kirīṭaṃ ciccheda rakṣo'dhipater mahātmāḥR_6,047.130.2
taṃ nirviṣāśīviṣasaṃnikāśaṃ śāntārciṣaṃ sūryam ivāprakāśamR_6,047.131.1
gataśriyaṃ kṛttakirīṭakūṭam uvāca rāmo yudhi rākṣasendramR_6,047.131.2
kṛtaṃ tvayā karma mahat subhīmaṃ hatapravīraś ca kṛtas tvayāhamR_6,047.132.1
tasmāt pariśrānta iti vyavasya na tvaṃ śarair mṛtyuvaśaṃ nayāmiR_6,047.132.2
sa evam ukto hatadarpaharṣo nikṛttacāpaḥ sa hatāśvasūtaḥR_6,047.133.1
śarārditaḥ kṛttamahākirīṭo viveśa laṅkāṃ sahasā sma rājāR_6,047.133.2
tasmin praviṣṭe rajanīcarendre mahābale dānavadevaśatrauR_6,047.134.1
harīn viśalyān sahalakṣmaṇena cakāra rāmaḥ paramāhavāgreR_6,047.134.2
tasmin prabhagne tridaśendraśatrau surāsurā bhūtagaṇā diśaś caR_6,047.135.1
sasāgarāḥ sarṣimahoragāś ca tathaiva bhūmyambucarāś ca hṛṣṭāḥR_6,047.135.2
sa praviśya purīṃ laṅkāṃ rāmabāṇabhayārditaḥR_6,048.001.1
bhagnadarpas tadā rājā babhūva vyathitendriyaḥR_6,048.001.2
mātaṃga iva siṃhena garuḍeneva pannagaḥR_6,048.002.1
abhibhūto 'bhavad rājā rāghaveṇa mahātmanāR_6,048.002.2
brahmadaṇḍaprakāśānāṃ vidyutsadṛśavarcasāmR_6,048.003.1
smaran rāghavabāṇānāṃ vivyathe rākṣaseśvaraḥR_6,048.003.2
sa kāñcanamayaṃ divyam āśritya paramāsanamR_6,048.004.1
vikprekṣamāṇo rakṣāṃsi rāvaṇo vākyam abravītR_6,048.004.2
sarvaṃ tat khalu me moghaṃ yat taptaṃ paramaṃ tapaḥR_6,048.005.1
yat samāno mahendreṇa mānuṣeṇāsmi nirjitaḥR_6,048.005.2
idaṃ tad brahmaṇo ghoraṃ vākyaṃ mām abhyupasthitamR_6,048.006.1
mānuṣebhyo vijānīhi bhayaṃ tvam iti tat tathāR_6,048.006.2
devadānavagandharvair yakṣarākṣasapannagaiḥR_6,048.007.1
avadhyatvaṃ mayā prāptaṃ mānuṣebhyo na yācitamR_6,048.007.2
etad evābhyupāgamya yatnaṃ kartum ihārhathaR_6,048.008.1
rākṣasāś cāpi tiṣṭhantu caryāgopuramūrdhasuR_6,048.008.2
sa cāpratimagambhīro devadānavadarpahāR_6,048.009.1
brahmaśāpābhibhūtas tu kumbhakarṇo vibodhyatāmR_6,048.009.2
sa parājitam ātmānaṃ prahastaṃ ca niṣūditamR_6,048.010.1
jñātvā rakṣobalaṃ bhīmam ādideśa mahābalaḥR_6,048.010.2
dvāreṣu yatnaḥ kriyatāṃ prākārāś cādhiruhyatāmR_6,048.011.1
nidrāvaśasamāviṣṭaḥ kumbhakarṇo vibodhyatāmR_6,048.011.2
nava ṣaṭ sapta cāṣṭau ca māsān svapiti rākṣasaḥR_6,048.012.1
taṃ tu bodhayata kṣipraṃ kumbhakarṇaṃ mahābalamR_6,048.012.2
sa hi saṃkhye mahābāhuḥ kakudaṃ sarvarakṣasāmR_6,048.013.1
vānarān rājaputrau ca kṣipram eva vadhiṣyatiR_6,048.013.2
kumbhakarṇaḥ sadā śete mūḍho grāmyasukhe rataḥR_6,048.014.1
rāmeṇābhinirastasya saṃgrāmo 'smin sudāruṇeR_6,048.014.2
bhaviṣyati na me śokaḥ kumbhakarṇe vibodhiteR_6,048.015.1
kiṃ kariṣyāmy ahaṃ tena śakratulyabalena hiR_6,048.015.2
īdṛśe vyasane prāpte yo na sāhyāya kalpateR_6,048.016.1
te tu tad vacanaṃ śrutvā rākṣasendrasya rākṣasāḥR_6,048.016.2
jagmuḥ paramasaṃbhrāntāḥ kumbhakarṇaniveśanamR_6,048.017.1
te rāvaṇasamādiṣṭā māṃsaśoṇitabhojanāḥR_6,048.017.2
gandhamālyāṃs tathā bhakṣyān ādāya sahasā yayuḥR_6,048.018.1
tāṃ praviśya mahādvārāṃ sarvato yojanāyatāmR_6,048.018.2
kumbhakarṇaguhāṃ ramyāṃ sarvagandhapravāhinīmR_6,048.019.1
pratiṣṭhamānāḥ kṛcchreṇa yatnāt praviviśur guhāmR_6,048.019.2
tāṃ praviśya guhāṃ ramyāṃ śubhāṃ kāñcanakuṭṭimāmR_6,048.020.1
dadṛśur nairṛtavyāghraṃ śayānaṃ bhīmadarśanamR_6,048.020.2
te tu taṃ vikṛtaṃ suptaṃ vikīrṇam iva parvatamR_6,048.021.1
kumbhakarṇaṃ mahānidraṃ sahitāḥ pratyabodhayanR_6,048.021.2
ūrdhvaromāñcitatanuṃ śvasantam iva pannagamR_6,048.022.1
trāsayantaṃ mahāśvāsaiḥ śayānaṃ bhīmadarśanamR_6,048.022.2
bhīmanāsāpuṭaṃ taṃ tu pātālavipulānanamR_6,048.023.1
dadṛśur nairṛtavyāghraṃ kumbhakarṇaṃ mahābalamR_6,048.023.2
tataś cakrur mahātmānaḥ kumbhakarṇāgratas tadāR_6,048.024.1
māṃsānāṃ merusaṃkāśaṃ rāśiṃ paramatarpaṇamR_6,048.024.2
mṛgāṇāṃ mahiṣāṇāṃ ca varāhāṇāṃ ca saṃcayānR_6,048.025.1
cakrur nairṛtaśārdūlā rāśimann asya cādbhutamR_6,048.025.2
tataḥ śoṇitakumbhāṃś ca madyāni vividhāni caR_6,048.026.1
purastāt kumbhakarṇasya cakrus tridaśaśatravaḥR_6,048.026.2
lilipuś ca parārdhyena candanena paraṃtapamR_6,048.027.1
divyair ācchādayām āsur mālyair gandhaiḥ sugandhibhiḥR_6,048.027.2
dhūpaṃ sugandhaṃ sasṛjus tuṣṭuvuś ca paraṃtapamR_6,048.028.1
jaladā iva conedur yātudhānāḥ sahasraśaḥR_6,048.028.2
śaṅkhān āpūrayām āsuḥ śaśāṅkasadṛśaprabhānR_6,048.029.1
tumulaṃ yugapac cāpi vineduś cāpy amarṣitāḥR_6,048.029.2
nedur āsphoṭayām āsuś cikṣipus te niśācarāḥR_6,048.030.1
kumbhakarṇavibodhārthaṃ cakrus te vipulaṃ svanamR_6,048.030.2
saśaṅkhabherīpaṭahapraṇādam āsphoṭitakṣveḍitasiṃhanādamR_6,048.031.1
diśo dravantas tridivaṃ kirantaḥ śrutvā vihaṃgāḥ sahasā nipetuḥR_6,048.031.2
yadā bhṛśaṃ tair ninadair mahātmā na kumbhakarṇo bubudhe prasuptaḥR_6,048.032.1
tato musuṇḍīmusalāni sarve rakṣogaṇās te jagṛhur gadāś caR_6,048.032.2
taṃ śailaśṛṅgair musalair gadābhir vṛkṣais talair mudgaramuṣṭibhiś caR_6,048.033.1
sukhaprasuptaṃ bhuvi kumbhakarṇaṃ rakṣāṃsy udagrāṇi tadā nijaghnuḥR_6,048.033.2
tasya niśvāsavātena kumbhakarṇasya rakṣasaḥR_6,048.034.1
rākṣasā balavanto 'pi sthātuṃ nāśaknuvan puraḥR_6,048.034.2
mṛdaṅgapaṇavān bherīḥ śaṅkhakumbhagaṇāṃs tathāR_6,048.035.1
daśarākṣasasāhasraṃ yugapat paryavādayanR_6,048.035.2
nīlāñjanacayākāraṃ te tu taṃ pratyabodhayanR_6,048.036.1
abhighnanto nadantaś ca naiva saṃvivide tu saḥR_6,048.036.2
yadā cainaṃ na śekus te pratibodhayituṃ tadāR_6,048.037.1
tato gurutaraṃ yatnaṃ dāruṇaṃ samupākramanR_6,048.037.2
aśvān uṣṭrān kharān nāgāñ jaghnur daṇḍakaśāṅkuśaiḥR_6,048.038.1
bherīśaṅkhamṛdaṅgāṃś ca sarvaprāṇair avādayanR_6,048.038.2
nijaghnuś cāsya gātrāṇi mahākāṣṭhakaṭaṃ karaiḥR_6,048.039.1
mudgarair musalaiś caiva sarvaprāṇasamudyataiḥR_6,048.039.2
tena śabdena mahatā laṅkā samabhipūritāR_6,048.040.1
saparvatavanā sarvā so 'pi naiva prabudhyateR_6,048.040.2
tataḥ sahasraṃ bherīṇāṃ yugapat samahanyataR_6,048.041.1
mṛṣṭakāñcanakoṇānām asaktānāṃ samantataḥR_6,048.041.2
evam apy atinidras tu yadā naiva prabudhyataR_6,048.042.1
śāpasya vaśam āpannas tataḥ kruddhā niśācarāḥR_6,048.042.2
mahākrodhasamāviṣṭāḥ sarve bhīmaparākramāḥR_6,048.043.1
tad rakṣobodhayiṣyantaś cakrur anye parākramamR_6,048.043.2
keśān anye pralulupuḥ karṇāv anye daśanti caR_6,048.044.1
na kumbhakarṇaḥ paspande mahānidrāvaśaṃ gataḥR_6,048.044.2
anye ca balinas tasya kūṭamudgarapāṇayaḥR_6,048.045.1
mūrdhni vakṣasi gātreṣu pātayan kūṭamudgarānR_6,048.045.2
rajjubandhanabaddhābhiḥ śataghnībhiś ca sarvataḥR_6,048.046.1
vadhyamāno mahākāyo na prābudhyata rākṣasaḥR_6,048.046.2
vāraṇānāṃ sahasraṃ tu śarīre 'sya pradhāvitamR_6,048.047.1
kumbhakarṇas tato buddhaḥ sparśaṃ param abudhyataR_6,048.047.2
sa pātyamānair giriśṛṅgavṛkṣair acintayaṃs tān vipulān prahārānR_6,048.048.1
nidrākṣayāt kṣudbhayapīḍitaś ca vijṛmbhamāṇaḥ sahasotpapātaR_6,048.048.2
sa nāgabhogācalaśṛṅgakalpau vikṣipya bāhū giriśṛṅgasārauR_6,048.049.1
vivṛtya vaktraṃ vaḍavāmukhābhaṃ niśācaro 'sau vikṛtaṃ jajṛmbheR_6,048.049.2
tasya jājṛmbhamāṇasya vaktraṃ pātālasaṃnibhamR_6,048.050.1
dadṛśe meruśṛṅgāgre divākara ivoditaḥR_6,048.050.2
vijṛmbhamāṇo 'tibalaḥ pratibuddho niśācaraḥR_6,048.051.1
niśvāsaś cāsya saṃjajñe parvatād iva mārutaḥR_6,048.051.2
rūpam uttiṣṭhatas tasya kumbhakarṇasya tad babhauR_6,048.052.1
tapānte sabalākasya meghasyeva vivarṣataḥR_6,048.052.2
tasya dīptāgnisadṛśe vidyutsadṛśavarcasīR_6,048.053.1
dadṛśāte mahānetre dīptāv iva mahāgrahauR_6,048.053.2
ādad bubhukṣito māṃsaṃ śoṇitaṃ tṛṣito 'pibatR_6,048.054.1
medaḥ kumbhaṃ ca madyaṃ ca papau śakraripus tadāR_6,048.054.2
tatas tṛpta iti jñātvā samutpetur niśācarāḥR_6,048.055.1
śirobhiś ca praṇamyainaṃ sarvataḥ paryavārayanR_6,048.055.2
sa sarvān sāntvayām āsa nairṛtān nairṛtarṣabhaḥR_6,048.056.1
bodhanād vismitaś cāpi rākṣasān idam abravītR_6,048.056.2
kimartham aham āhatya bhavadbhiḥ pratibodhitaḥR_6,048.057.1
kaccit sukuśalaṃ rājño bhayaṃ vā neha kiṃ canaR_6,048.057.2
atha vā dhruvam anyebhyo bhayaṃ param upasthitamR_6,048.058.1
yadartham eva tvaritair bhavadbhiḥ pratibodhitaḥR_6,048.058.2
adya rākṣasarājasya bhayam utpāṭayāmy ahamR_6,048.059.1
pātayiṣye mahendraṃ vā śātayiṣye tathānalamR_6,048.059.2
na hy alpakāraṇe suptaṃ bodhayiṣyati māṃ bhṛśamR_6,048.060.1
tad ākhyātārthatattvena matprabodhanakāraṇamR_6,048.060.2
evaṃ bruvāṇaṃ saṃrabdhaṃ kumbhakarṇam ariṃdamamR_6,048.061.1
yūpākṣaḥ sacivo rājñaḥ kṛtāñjalir uvāca haR_6,048.061.2
na daityadānavebhyo vā bhayam asti hi tādṛśamR_6,048.062.1
yādṛśaṃ mānuṣaṃ rājan bhayam asmān upasthitamR_6,048.062.2
vānaraiḥ parvatākārair laṅkeyaṃ parivāritāR_6,048.063.1
sītāharaṇasaṃtaptād rāmān nas tumulaṃ bhayamR_6,048.063.2
ekena vānareṇeyaṃ pūrvaṃ dagdhā mahāpurīR_6,048.064.1
kumāro nihataś cākṣaḥ sānuyātraḥ sakuñjaraḥR_6,048.064.2
svayaṃ rakṣo'dhipaś cāpi paulastyo devakaṇṭakaḥR_6,048.065.1
mṛteti saṃyuge muktārāmeṇādityatejasāR_6,048.065.2
yan na devaiḥ kṛto rājā nāpi daityair na dānavaiḥR_6,048.066.1
kṛtaḥ sa iha rāmeṇa vimuktaḥ prāṇasaṃśayātR_6,048.066.2
sa yūpākṣavacaḥ śrutvā bhrātur yudhi parājayamR_6,048.067.1
kumbhakarṇo vivṛttākṣo yūpākṣam idam abravītR_6,048.067.2
sarvam adyaiva yūpākṣa harisainyaṃ salakṣmaṇamR_6,048.068.1
rāghavaṃ ca raṇe hatvā paścād drakṣyāmi rāvaṇamR_6,048.068.2
rākṣasāṃs tarpayiṣyāmi harīṇāṃ māṃsaśoṇitaiḥR_6,048.069.1
rāmalakṣmaṇayoś cāpi svayaṃ pāsyāmi śoṇitamR_6,048.069.2
tat tasya vākyaṃ bruvato niśamya sagarvitaṃ roṣavivṛddhadoṣamR_6,048.070.1
mahodaro nairṛtayodhamukhyaḥ kṛtāñjalir vākyam idaṃ babhāṣeR_6,048.070.2
rāvaṇasya vacaḥ śrutvā guṇadoṣu vimṛśya caR_6,048.071.1
paścād api mahābāho śatrūn yudhi vijeṣyasiR_6,048.071.2
mahodaravacaḥ śrutvā rākṣasaiḥ parivāritaḥR_6,048.072.1
kumbhakarṇo mahātejāḥ saṃpratasthe mahābalaḥR_6,048.072.2
taṃ samutthāpya bhīmākṣaṃ bhīmarūpaparākramamR_6,048.073.1
rākṣasās tvaritā jagmur daśagrīvaniveśanamR_6,048.073.2
tato gatvā daśagrīvam āsīnaṃ paramāsaneR_6,048.074.1
ūcur baddhāñjalipuṭāḥ sarva eva niśācarāḥR_6,048.074.2
prabuddhaḥ kumbhakarṇo 'sau bhrātā te rākṣasarṣabhaR_6,048.075.1
kathaṃ tatraiva niryātu drakṣyase tam ihāgatamR_6,048.075.2
rāvaṇas tv abravīd dhṛṣṭo yathānyāyaṃ ca pūjitamR_6,048.076.1
draṣṭum enam ihecchāmi yathānyāyaṃ ca pūjitamR_6,048.076.2
tathety uktvā tu te sarve punar āgamya rākṣasāḥR_6,048.077.1
kumbhakarṇam idaṃ vākyam ūcū rāvaṇacoditāḥR_6,048.077.2
draṣṭuṃ tvāṃ kāṅkṣate rājā sarvarākṣasapuṃgavaḥR_6,048.078.1
gamane kriyatāṃ buddhir bhrātaraṃ saṃpraharṣayaR_6,048.078.2
kumbhakarṇas tu durdharṣo bhrātur ājñāya śāsanamR_6,048.079.1
tathety uktvā mahāvīryaḥ śayanād utpapāta haR_6,048.079.2
prakṣālya vadanaṃ hṛṣṭaḥ snātaḥ paramabhūṣitaḥR_6,048.080.1
pipāsus tvarayām āsa pānaṃ balasamīraṇamR_6,048.080.2
tatas te tvaritās tasya rājṣasā rāvaṇājñayāR_6,048.081.1
madyaṃ bhakṣyāṃś ca vividhān kṣipram evopahārayanR_6,048.081.2
R_6,048.081R_6,048.082.1
pītvā ghaṭasahasraṃ sa gamanāyopacakrameR_6,048.082.2
īṣatsamutkaṭo mattas tejobalasamanvitaḥR_6,048.083.1
kumbhakarṇo babhau hṛṣṭaḥ kālāntakayamopamaḥR_6,048.083.2
bhrātuḥ sa bhavanaṃ gacchan rakṣobalasamanvitaḥR_6,048.084.1
kumbhakarṇaḥ padanyāsair akampayata medinīmR_6,048.084.2
sa rājamārgaṃ vapuṣā prakāśayan sahasraraśmir dharaṇīm ivāṃśubhiḥR_6,048.085.1
jagāma tatrāñjalimālayā vṛtaḥ śatakratur geham iva svayambhuvaḥR_6,048.085.2
ke cic charaṇyaṃ śaraṇaṃ sma rāmaṃ vrajanti ke cid vyathitāḥ patantiR_6,048.086.1
ke cid diśaḥ sma vyathitāḥ prayānti ke cid bhayārtā bhuvi śerate smaR_6,048.086.2
tam adriśṛṅgapratimaṃ kirīṭinaṃ spṛśantam ādityam ivātmatejasāR_6,048.087.1
vanaukasaḥ prekṣya vivṛddham adbhutaṃ bhayārditā dudruvire tatas tataḥR_6,048.087.2
tato rāmo mahātejā dhanur ādāya vīryavānR_6,049.001.1
kirīṭinaṃ mahākāyaṃ kumbhakarṇaṃ dadarśa haR_6,049.001.2
taṃ dṛṣṭvā rākṣasaśreṣṭhaṃ parvatākāradarśanamR_6,049.002.1
kramamāṇam ivākāśaṃ purā nārāyaṇaṃ prabhumR_6,049.002.2
satoyāmbudasaṃkāśaṃ kāñcanāṅgadabhūṣaṇamR_6,049.003.1
dṛṣṭvā punaḥ pradudrāva vānarāṇāṃ mahācamūḥR_6,049.003.2
vidrutāṃ vāhinīṃ dṛṣṭvā vardhamānaṃ ca rākṣasaṃR_6,049.004.1
savismayam idaṃ rāmo vibhīṣaṇam uvāca haR_6,049.004.2
ko 'sau parvatasaṃkaśaḥ kirīṭī harilocanaḥR_6,049.005.1
laṅkāyāṃ dṛśyate vīraḥ savidyud iva toyadaḥR_6,049.005.2
pṛthivyāḥ ketubhūto 'sau mahān eko 'tra dṛśyateR_6,049.006.1
yaṃ dṛṣṭvā vānarāḥ sarve vidravanti tatas tataḥR_6,049.006.2
ācakṣva me mahān ko 'sau rakṣo vā yadi vāsuraḥR_6,049.007.1
na mayaivaṃvidhaṃ bhūtaṃ dṛṣṭapūrvaṃ kadā canaR_6,049.007.2
sa pṛṣṭo rājaputreṇa rāmeṇākliṣṭakāriṇāR_6,049.008.1
vibhīṣaṇo mahāprājñaḥ kākutstham idam abravītR_6,049.008.2
yena vaivasvato yuddhe vāsavaś ca parājitaḥR_6,049.009.1
saiṣa viśravasaḥ putraḥ kumbhakarṇaḥ pratāpavānR_6,049.009.2
etena devā yudhi dānavāś ca yakṣā bhujaṃgāḥ piśitāśanāś caR_6,049.010.1
gandharvavidyādharakiṃnarāś ca sahasraśo rāghava saṃprabhagnāḥR_6,049.010.2
śūlapāṇiṃ virūpākṣaṃ kumbhakarṇaṃ mahābalamR_6,049.011.1
hantuṃ na śekus tridaśāḥ kālo 'yam iti mohitāḥR_6,049.011.2
prakṛtyā hy eṣa tejasvī kumbhakarṇo mahābalaḥR_6,049.012.1
anyeṣāṃ rākṣasendrāṇāṃ varadānakṛtaṃ balamR_6,049.012.2
etena jātamātreṇa kṣudhārtena mahātmanāR_6,049.013.1
bhakṣitāni sahasrāṇi sattvānāṃ subahūny apiR_6,049.013.2
teṣu saṃbhakṣyamāṇeṣu prajā bhayanipīḍitāḥR_6,049.014.1
yānti sma śaraṇaṃ śakraṃ tam apy arthaṃ nyavedayanR_6,049.014.2
sa kumbhakarṇaṃ kupito mahendro jaghāna vajreṇa śitena vajrīR_6,049.015.1
sa śakravajrābhihato mahātmā cacāla kopāc ca bhṛśaṃ nanādaR_6,049.015.2
tasya nānadyamānasya kumbhakarṇasya dhīmataḥR_6,049.016.1
śrutvā ninādaṃ vitrastā bhūyo bhūmir vitatraseR_6,049.016.2
tataḥ kopān mahendrasya kumbhakarṇo mahābalaḥR_6,049.017.1
vikṛṣyairāvatād dantaṃ jaghānorasi vāsavamR_6,049.017.2
kumbhakarṇaprahārārto vicacāla sa vāsavaḥR_6,049.018.1
tato viṣeduḥ sahasā devabrahmarṣidānavāḥR_6,049.018.2
kumbhakarṇasya daurātmyaṃ śaśaṃsus te prajāpateḥR_6,049.019.1
prajānāṃ bhakṣaṇaṃ cāpi devānāṃ cāpi dharṣaṇamR_6,049.019.2
evaṃ prajā yadi tv eṣa bhakṣayiṣyati nityaśaḥR_6,049.020.1
acireṇaiva kālena śūnyo loko bhaviṣyatiR_6,049.020.2
vāsavasya vacaḥ śrutvā sarvalokapitāmahaḥR_6,049.021.1
rakṣāṃsy āvāhayām āsa kumbhakarṇaṃ dadarśa haR_6,049.021.2
kumbhakarṇaṃ samīkṣyaiva vitatrāsa prajāpatiḥR_6,049.022.1
dṛṣṭvā niśvasya caivedaṃ svayambhūr idam abravītR_6,049.022.2
tasmāt tvam adya prabhṛti mṛtakalpaḥ śayiṣyasiR_6,049.023.1
brahmaśāpābhibhūto 'tha nipapātāgrataḥ prabhoḥR_6,049.023.2
tataḥ paramasaṃbhrānto rāvaṇo vākyam abravītR_6,049.024.1
vivṛddhaḥ kāñcano vṛkṣaḥ phalakāle nikṛtyateR_6,049.024.2
na mithyāvacanaś ca tvaṃ svapsyaty eṣa na saṃśayaḥR_6,049.025.1
kālas tu kriyatām asya śayane jāgare tathāR_6,049.025.2
rāvaṇasya vacaḥ śrutvā svayambhūr idam abravītR_6,049.026.1
śayitā hy eṣa ṣaṇ māsān ekāhaṃ jāgariṣyatiR_6,049.026.2
ekenāhnā tv asau vīraś caran bhūmiṃ bubhukṣitaḥR_6,049.027.1
vyāttāsyo bhakṣayel lokān saṃkruddha iva pāvakaḥR_6,049.027.2
so 'sau vyasanam āpannaḥ kumbhakarṇam abodhayatR_6,049.028.1
tvatparākramabhītaś ca rājā saṃprati rāvaṇaḥR_6,049.028.2
sa eṣa nirgato vīraḥ śibirād bhīmavikramaḥR_6,049.029.1
vānarān bhṛśasaṃkruddho bhakṣayan paridhāvatiR_6,049.029.2
kumbhakarṇaṃ samīkṣyaiva harayo vipradudruvuḥR_6,049.030.1
katham enaṃ raṇe kruddhaṃ vārayiṣyanti vānarāḥR_6,049.030.2
ucyantāṃ vānarāḥ sarve yantram etat samucchritamR_6,049.031.1
iti vijñāya harayo bhaviṣyantīha nirbhayāḥR_6,049.031.2
vibhīṣaṇavacaḥ śrutvā hetumat sumukhodgatamR_6,049.032.1
uvāca rāghavo vākyaṃ nīlaṃ senāpatiṃ tadāR_6,049.032.2
gaccha sainyāni sarvāṇi vyūhya tiṣṭhasva pāvakeR_6,049.033.1
dvārāṇy ādāya laṅkāyāś caryāś cāpy atha saṃkramānR_6,049.033.2
śailaśṛṅgāṇi vṛkṣāṃś ca śilāś cāpy upasaṃharanR_6,049.034.1
tiṣṭhantu vānarāḥ sarve sāyudhāḥ śailapāṇayaḥR_6,049.034.2
rāghaveṇa samādiṣṭo nīlo haricamūpatiḥR_6,049.035.1
śaśāsa vānarānīkaṃ yathāvat kapikuñjaraḥR_6,049.035.2
tato gavākṣaḥ śarabho hanumān aṅgado nalaḥR_6,049.036.1
śailaśṛṅgāṇi śailābhā gṛhītvā dvāram abhyayuḥR_6,049.036.2
tato harīṇāṃ tad anīkam ugraṃ rarāja śailodyatavṛkṣahastamR_6,049.037.1
gireḥ samīpānugataṃ yathaiva mahan mahāmbhodharajālam ugramR_6,049.037.2
sa tu rākṣasaśārdūlo nidrāmadasamākulaḥR_6,050.001.1
rājamārgaṃ śriyā juṣṭaṃ yayau vipulavikramaḥR_6,050.001.2
rākṣasānāṃ sahasraiś ca vṛtaḥ paramadurjayaḥR_6,050.002.1
gṛhebhyaḥ puṣpavarṣeṇa kāryamāṇas tadā yayauR_6,050.002.2
sa hemajālavitataṃ bhānubhāsvaradarśanamR_6,050.003.1
dadarśa vipulaṃ ramyaṃ rākṣasendraniveśanamR_6,050.003.2
sa tat tadā sūrya ivābhrajālaṃ praviśya rakṣo'dhipater niveśanamR_6,050.004.1
dadarśa dūre 'grajam āsanasthaṃ svayambhuvaṃ śakra ivāsanasthamR_6,050.004.2
so 'bhigamya gṛhaṃ bhrātuḥ kakṣyām abhivigāhya caR_6,050.005.1
dadarśodvignam āsīnaṃ vimāne puṣpake gurumR_6,050.005.2
atha dṛṣṭvā daśagrīvaḥ kumbhakarṇam upasthitamR_6,050.006.1
tūrṇam utthāya saṃhṛṣṭaḥ saṃnikarṣam upānayatR_6,050.006.2
bhrātur vavande caraṇāṃ kiṃ kṛtyam iti cābravītR_6,050.007.1
utpatya cainaṃ mudito rāvaṇaḥ pariṣasvajeR_6,050.007.2
sa bhrātrā saṃpariṣvakto yathāvac cābhinanditaḥR_6,050.008.1
kumbhakarṇaḥ śubhaṃ divyaṃ pratipede varāsanamR_6,050.008.2
sa tadāsanam āśritya kumbhakarṇo mahābalaḥR_6,050.009.1
saṃraktanayanaḥ kopād rāvaṇaṃ vākyam abravītR_6,050.009.2
kimartham aham ādṛtya tvayā rājan prabodhitaḥR_6,050.010.1
śaṃsa kasmād bhayaṃ te 'sti ko 'dya preto bhaviṣyatiR_6,050.010.2
bhrātaraṃ rāvaṇaḥ kruddhaṃ kumbhakarṇam avasthitamR_6,050.011.1
īṣat tu parivṛttābhyāṃ netrābhyāṃ vākyam abravītR_6,050.011.2
adya te sumahān kālaḥ śayānasya mahābalaR_6,050.012.1
sukhitas tvaṃ na jānīṣe mama rāmakṛtaṃ bhayamR_6,050.012.2
eṣa dāśarathī rāmaḥ sugrīvasahito balīR_6,050.013.1
samudraṃ sabalas tīrtvā mūlaṃ naḥ parikṛntatiR_6,050.013.2
hanta paśyasva laṅkāyā vanāny upavanāni caR_6,050.014.1
setunā sukham āgamya vānaraikārṇavaṃ kṛtamR_6,050.014.2
ye rākṣasā mukhyatamā hatās te vānarair yudhiR_6,050.015.1
vānarāṇāṃ kṣayaṃ yuddhe na paśyāmi kadā canaR_6,050.015.2
sarvakṣapitakośaṃ ca sa tvam abhyavapadya māmR_6,050.016.1
trāyasvemāṃ purīṃ laṅkāṃ bālavṛddhāvaśeṣitāmR_6,050.016.2
mayaivaṃ noktapūrvo hi kaś cid bhrātaḥ paraṃtapaR_6,050.017.1
tvayy asti mama ca snehaḥ parā saṃbhāvanā ca meR_6,050.017.2
tvayā devāḥ prativyūhya nirjitāś cāsurā yudhiR_6,050.018.1
na hi te sarvabhūteṣu dṛśyate sadṛśo balīR_6,050.018.2
kuruṣva me priyahitam etad uttamaṃ yathāpriyaṃ priyaraṇabāndhavapriyaR_6,050.019.1
svatejasā vidhama sapatnavāhinīṃ śaradghanaṃ pavana ivodyato mahānR_6,050.019.2
tasya rākṣasarājasya niśamya paridevitamR_6,051.001.1
kumbhakarṇo babhāṣe 'tha vacanaṃ prajahāsa caR_6,051.001.2
dṛṣṭo doṣo hi yo 'smābhiḥ purā mantravinirṇayeR_6,051.002.1
hiteṣv anabhiyuktena so 'yam āsāditas tvayāR_6,051.002.2
śīghraṃ khalv abhyupetaṃ tvāṃ phalaṃ pāpasya karmaṇaḥR_6,051.003.1
nirayeṣv eva patanaṃ yathā duṣkṛtakarmaṇaḥR_6,051.003.2
prathamaṃ vai mahārāja kṛtyam etad acintitamR_6,051.004.1
kevalaṃ vīryadarpeṇa nānubandho vicāritaḥR_6,051.004.2
yaḥ paścāt pūrvakāryāṇi kuryād aiśvaryam āsthitaḥR_6,051.005.1
pūrvaṃ cottarakāryāṇi na sa veda nayānayauR_6,051.005.2
deśakālavihīnāni karmāṇi viparītavatR_6,051.006.1
kriyamāṇāni duṣyanti havīṃṣy aprayateṣv ivaR_6,051.006.2
trayāṇāṃ pañcadhā yogaṃ karmaṇāṃ yaḥ prapaśyatiR_6,051.007.1
sacivaiḥ samayaṃ kṛtvā sa sabhye vartate pathiR_6,051.007.2
yathāgamaṃ ca yo rājā samayaṃ vicikīrṣatiR_6,051.008.1
budhyate sacivān buddhyā suhṛdaś cānupaśyatiR_6,051.008.2
dharmam arthaṃ ca kāmaṃ ca sarvān vā rakṣasāṃ pateR_6,051.009.1
bhajate puruṣaḥ kāle trīṇi dvandvāni vā punaḥR_6,051.009.2
triṣu caiteṣu yac chreṣṭhaṃ śrutvā tan nāvabudhyateR_6,051.010.1
rājā vā rājamātro vā vyarthaṃ tasya bahuśrutamR_6,051.010.2
upapradānaṃ sāntvaṃ vā bhedaṃ kāle ca vikramamR_6,051.011.1
yogaṃ ca rakṣasāṃ śreṣṭha tāv ubhau ca nayānayauR_6,051.011.2
kāle dharmārthakāmān yaḥ saṃmantrya sacivaiḥ sahaR_6,051.012.1
niṣevetātmavāṃl loke na sa vyasanam āpnuyātR_6,051.012.2
hitānubandham ālokya kāryākāryam ihātmanaḥR_6,051.013.1
rājā sahārthatattvajñaiḥ sacivaiḥ saha jīvatiR_6,051.013.2
anabhijñāya śāstrārthān puruṣāḥ paśubuddhayaḥR_6,051.014.1
prāgalbhyād vaktum icchanti mantreṣv abhyantarīkṛtāḥR_6,051.014.2
aśāstraviduṣāṃ teṣāṃ na kāryam ahitaṃ vacaḥR_6,051.015.1
arthaśāstrānabhijñānāṃ vipulāṃ śriyam icchatāmR_6,051.015.2
ahitaṃ ca hitākāraṃ dhārṣṭyāj jalpanti ye narāḥR_6,051.016.1
avekṣya mantrabāhyās te kartavyāḥ kṛtyadūṣaṇāḥR_6,051.016.2
vināśayanto bhartāraṃ sahitāḥ śatrubhir budhaiḥR_6,051.017.1
viparītāni kṛtyāni kārayantīha mantriṇaḥR_6,051.017.2
tān bhartā mitrasaṃkāśān amitrān mantranirṇayeR_6,051.018.1
vyavahāreṇa jānīyāt sacivān upasaṃhitānR_6,051.018.2
capalasyeha kṛtyāni sahasānupradhāvataḥR_6,051.019.1
chidram anye prapadyante krauñcasya kham iva dvijāḥR_6,051.019.2
yo hi śatrum avajñāya nātmānam abhirakṣatiR_6,051.020.1
avāpnoti hi so 'narthān sthānāc ca vyavaropyateR_6,051.020.2
tat tu śrutvā daśagrīvaḥ kumbhakarṇasya bhāṣitamR_6,051.021.1
bhrukuṭiṃ caiva saṃcakre kruddhaś cainam uvāca haR_6,051.021.2
mānyo gurur ivācāryaḥ kiṃ māṃ tvam anuśāsatiR_6,051.022.1
kim evaṃ vākśramaṃ kṛtvā kāle yuktaṃ vidhīyatāmR_6,051.022.2
vibhramāc cittamohād vā balavīryāśrayeṇa vāR_6,051.023.1
nābhipannam idānīṃ yad vyarthās tasya punaḥ kṛthāḥR_6,051.023.2
asmin kāle tu yad yuktaṃ tad idānīṃ vidhīyatāmR_6,051.024.1
mamāpanayajaṃ doṣaṃ vikrameṇa samīkuruR_6,051.024.2
yadi khalv asti me sneho bhrātṛtvaṃ vāvagacchasiR_6,051.025.1
yadi vā kāryam etat te hṛdi kāryatamaṃ matamR_6,051.025.2
sa suhṛdyo vipannārthaṃ dīnam abhyavapadyateR_6,051.026.1
sa bandhur yo 'panīteṣu sāhāyyāyopakalpateR_6,051.026.2
tam athaivaṃ bruvāṇaṃ tu vacanaṃ dhīradāruṇamR_6,051.027.1
ruṣṭo 'yam iti vijñāya śanaiḥ ślakṣṇam uvāca haR_6,051.027.2
atīva hi samālakṣya bhrātaraṃ kṣubhitendriyamR_6,051.028.1
kumbhakarṇaḥ śanair vākyaṃ babhāṣe parisāntvayanR_6,051.028.2
alaṃ rākṣasarājendra saṃtāpam upapadya teR_6,051.029.1
roṣaṃ ca saṃparityajya svastho bhavitum arhasiR_6,051.029.2
naitan manasi kartavvyaṃ mayi jīvati pārthivaR_6,051.030.1
tam ahaṃ nāśayiṣyāmi yatkṛte paritapyaseR_6,051.030.2
avaśyaṃ tu hitaṃ vācyaṃ sarvāvasthaṃ mayā tavaR_6,051.031.1
bandhubhāvād abhihitaṃ bhrātṛsnehāc ca pārthivaR_6,051.031.2
sadṛśaṃ yat tu kāle 'smin kartuṃ snigdhena bandhunāR_6,051.032.1
śatrūṇāṃ kadanaṃ paśya kriyamāṇaṃ mayā raṇeR_6,051.032.2
adya paśya mahābāho mayā samaramūrdhaniR_6,051.033.1
hate rāme saha bhrātrā dravantīṃ harivāhinīmR_6,051.033.2
adya rāmasya tad dṛṣṭvā mayānītaṃ raṇāc chiraḥR_6,051.034.1
sukhībhava mahābāho sītā bhavatu duḥkhitāR_6,051.034.2
adya rāmasya paśyantu nidhanaṃ sumahat priyamR_6,051.035.1
laṅkāyāṃ rākṣasāḥ sarve ye te nihatabāndhavāḥR_6,051.035.2
adya śokaparītānāṃ svabandhuvadhakāraṇātR_6,051.036.1
śatror yudhi vināśena karomy asrapramārjanamR_6,051.036.2
adya parvatasaṃkāśaṃ sasūryam iva toyadamR_6,051.037.1
vikīrṇaṃ paśya samare sugrīvaṃ plavageśvaramR_6,051.037.2
na paraḥ preṣaṇīyas te yuddhāyātula vikramaR_6,051.038.1
aham utsādayiṣyāmi śatrūṃs tava mahābalaR_6,051.038.2
yadi śakro yadi yamo yadi pāvakamārutauR_6,051.039.1
tān ahaṃ yodhayiṣyāmi kubera varuṇāv apiR_6,051.039.2
girimātraśarīrasya śitaśūladharasya meR_6,051.040.1
nardatas tīkṣṇadaṃṣṭrasya bibhīyāc ca puraṃdaraḥR_6,051.040.2
atha vā tyaktaśastrasya mṛdgatas tarasā ripūnR_6,051.041.1
na me pratimukhe kaś cic chaktaḥ sthātuṃ jijīviṣuḥR_6,051.041.2
naiva śaktyā na gadayā nāsinā na śitaiḥ śaraiḥR_6,051.042.1
hastābhyām eva saṃrabdho haniṣyāmy api vajriṇamR_6,051.042.2
yadi me muṣṭivegaṃ sa rāghavo 'dya sahiṣyatiR_6,051.043.1
tataḥ pāsyanti bāṇaughā rudhiraṃ rāghavasya teR_6,051.043.2
cintayā bādhyase rājan kimarthaṃ mayi tiṣṭhatiR_6,051.044.1
so 'haṃ śatruvināśāya tava niryātum udyataḥR_6,051.044.2
rāghavaṃ lakṣmaṇaṃ caiva sugrīvaṃ ca mahābalamR_6,051.045.1
asādhāraṇam icchāmi tava dātuṃ mahad yaśaḥR_6,051.045.2
vadhena te dāśaratheḥ sukhāvahaṃ sukhaṃ samāhartum ahaṃ vrajāmiR_6,051.046.1
nihatya rāmaṃ sahalakṣmaṇena khādāmi sarvān hariyūthamukhyānR_6,051.046.2
ramasva kāmaṃ piba cāgryavāruṇīṃ kuruṣva kṛtyāni vinīyatāṃ jvaraḥR_6,051.047.1
mayādya rāme gamite yamakṣayaṃ cirāya sītā vaśagā bhaviṣyatiR_6,051.047.2
tad uktam atikāyasya balino bāhuśālinaḥR_6,052.001.1
kumbhakarṇasya vacanaṃ śrutvovāca mahodaraḥR_6,052.001.2
kumbhakarṇakule jāto dhṛṣṭaḥ prākṛtadarśanaḥR_6,052.002.1
avalipto na śaknoṣi kṛtyaṃ sarvatra veditumR_6,052.002.2
na hi rājā na jānīte kumbhakarṇa nayānayauR_6,052.003.1
tvaṃ tu kaiśorakād dhṛṣṭaḥ kevalaṃ vaktum icchasiR_6,052.003.2
sthānaṃ vṛddhiṃ ca hāniṃ ca deśakālavibhāgavitR_6,052.004.1
ātmanaś ca pareṣāṃ ca budhyate rākṣasarṣabhaR_6,052.004.2
yat tu śakyaṃ balavatā kartuṃ prākṛtabuddhināR_6,052.005.1
anupāsitavṛddhena kaḥ kuryāt tādṛśaṃ budhaḥR_6,052.005.2
yāṃs tu dharmārthakāmāṃs tvaṃ bravīṣi pṛthag āśrayānR_6,052.006.1
anuboddhuṃ svabhāvena na hi lakṣaṇam asti teR_6,052.006.2
karma caiva hi sarveṣāṃ kāraṇānāṃ prayojanamR_6,052.007.1
śreyaḥ pāpīyasāṃ cātra phalaṃ bhavati karmaṇāmR_6,052.007.2
niḥśreyasa phalāv eva dharmārthāv itarāv apiR_6,052.008.1
adharmānarthayoḥ prāptiḥ phalaṃ ca pratyavāyikamR_6,052.008.2
aihalaukikapāratryaṃ karma pumbhir niṣevyateR_6,052.009.1
karmāṇy api tu kalpyāni labhate kāmam āsthitaḥR_6,052.009.2
tatra kḷptam idaṃ rājñā hṛdi kāryaṃ mataṃ ca naḥR_6,052.010.1
śatrau hi sāhasaṃ yat syāt kim ivātrāpanīyateR_6,052.010.2
ekasyaivābhiyāne tu hetur yaḥ prakṛtas tvayāR_6,052.011.1
tatrāpy anupapannaṃ te vakṣyāmi yad asādhu caR_6,052.011.2
yena pūrvaṃ janasthāne bahavo 'tibalā hatāḥR_6,052.012.1
rākṣasā rāghavaṃ taṃ tvaṃ katham eko jayiṣyasiR_6,052.012.2
ye purā nirjitās tena janasthāne mahaujasaḥR_6,052.013.1
rākṣasāṃs tān pure sarvān bhītān adyāpi paśyasiR_6,052.013.2
taṃ siṃham iva saṃkruddhaṃ rāmaṃ daśarathātmajamR_6,052.014.1
sarpaṃ suptam ivābuddhyā prabodhayitum icchasiR_6,052.014.2
jvalantaṃ tejasā nityaṃ krodhena ca durāsadamR_6,052.015.1
kas taṃ mṛtyum ivāsahyam āsādayitum arhatiR_6,052.015.2
saṃśayastham idaṃ sarvaṃ śatroḥ pratisamāsaneR_6,052.016.1
ekasya gamanaṃ tatra na hi me rocate tavaR_6,052.016.2
hīnārthas tu samṛddhārthaṃ ko ripuṃ prākṛto yathāR_6,052.017.1
niścitaṃ jīvitatyāge vaśam ānetum icchatiR_6,052.017.2
yasya nāsti manuṣyeṣu sadṛśo rākṣasottamaR_6,052.018.1
katham āśaṃsase yoddhuṃ tulyenendravivasvatoḥR_6,052.018.2
evam uktvā tu saṃrabdhaṃ kumbhakarṇaṃ mahodaraḥR_6,052.019.1
uvāca rakṣasāṃ madhye rāvaṇo lokarāvaṇamR_6,052.019.2
labdhvā punas tāṃ vaidehīṃ kimarthaṃ tvaṃ prajalpasiR_6,052.020.1
yadecchasi tadā sītā vaśagā te bhaviṣyatiR_6,052.020.2
dṛṣṭaḥ kaś cid upāyo me sītopasthānakārakaḥR_6,052.021.1
rucitaś cet svayā buddhyā rākṣaseśvara taṃ śṛṇuR_6,052.021.2
ahaṃ dvijihvaḥ saṃhrādī kumbhakarṇo vitardanaḥR_6,052.022.1
pañcarāmavadhāyaite niryāntīty avaghoṣayaR_6,052.022.2
tato gatvā vayaṃ yuddhaṃ dāsyāmas tasya yatnataḥR_6,052.023.1
jeṣyāmo yadi te śatrūn nopāyaiḥ kṛtyam asti naḥR_6,052.023.2
atha jīvati naḥ śatrur vayaṃ ca kṛtasaṃyugāḥR_6,052.024.1
tataḥ samabhipatsyāmo manasā yat samīkṣitumR_6,052.024.2
vayaṃ yuddhād ihaiṣyāmo rudhireṇa samukṣitāḥR_6,052.025.1
vidārya svatanuṃ bāṇai rāmanāmāṅkitaiḥ śitaiḥR_6,052.025.2
bhakṣito rāghavo 'smābhir lakṣmaṇaś ceti vādinaḥR_6,052.026.1
tava pādau grahīṣyāmas tvaṃ naḥ kāma prapūrayaR_6,052.026.2
tato 'vaghoṣaya pure gajaskandhena pārthivaR_6,052.027.1
hato rāmaḥ saha bhrātrā sasainya iti sarvataḥR_6,052.027.2
prīto nāma tato bhūtvā bhṛtyānāṃ tvam ariṃdamaR_6,052.028.1
bhogāṃś ca parivārāṃś ca kāmāṃś ca vasudāpayaR_6,052.028.2
tato mālyāni vāsāṃsi vīrāṇām anulepanamR_6,052.029.1
peyaṃ ca bahu yodhebhyaḥ svayaṃ ca muditaḥ pibaR_6,052.029.2
praviśyāśvāsya cāpi tvaṃ sītāṃ rahasi sāntvayaR_6,052.030.1
dhanadhānyaiś ca kāmaiś ca ratnaiś caināṃ pralobhayaR_6,052.030.2
anayopadhayā rājan bhayaśokānubandhayāR_6,052.031.1
akāmā tvadvaśaṃ sītā naṣṭanāthā gamiṣyatiR_6,052.031.2
rañjanīyaṃ hi bhartāraṃ vinaṣṭam avagamya sāR_6,052.032.1
nairāśyāt strīlaghutvāc ca tvadvaśaṃ pratipatsyateR_6,052.032.2
sā purā sukhasaṃvṛddhā sukhārhā duḥkhakarṣitāR_6,052.033.1
tvayy adhīnaḥ sukhaṃ jñātvā sarvathopagamiṣyatiR_6,052.033.2
etat sunītaṃ mama darśanena rāmaṃ hi dṛṣṭvaiva bhaved anarthaḥR_6,052.034.1
ihaiva te setsyati motsuko bhūr mahān ayuddhena sukhasya lābhaḥR_6,052.034.2
anaṣṭasainyo hy anavāptasaṃśayo ripūn ayuddhena jayañ janādhipaR_6,052.035.1
yaśaś ca puṇyaṃ ca mahan mahīpate śriyaṃ ca kīrtiṃ ca ciraṃ samaśnuteR_6,052.035.2
sa tathoktas tu nirbhartsya kumbhakarṇo mahodaramR_6,053.001.1
abravīd rākṣasaśreṣṭhaṃ bhrātaraṃ rāvaṇaṃ tataḥR_6,053.001.2
so 'haṃ tava bhayaṃ ghoraṃ vadhāt tasya durātmanaḥR_6,053.002.1
rāmasyādya pramārjāmi nirvairas tvaṃ sukhībhavaR_6,053.002.2
garjanti na vṛthā śūra nirjalā iva toyadāḥR_6,053.003.1
paśya saṃpādyamānaṃ tu garjitaṃ yudhi karmaṇāR_6,053.003.2
na marṣayati cātmānaṃ saṃbhāvayati nātmanāR_6,053.004.1
adarśayitvā śūrās tu karma kurvanti duṣkaramR_6,053.004.2
viklavānām abuddhīnāṃ rājñāṃ paṇḍitamānināmR_6,053.005.1
śṛṇvatām ādita idaṃ tvadvidhānāṃ mahodaraR_6,053.005.2
yuddhe kāpuruṣair nityaṃ bhavadbhiḥ priyavādibhiḥR_6,053.006.1
rājānam anugacchadbhiḥ kṛtyam etad vināśitamR_6,053.006.2
rājaśeṣā kṛtā laṅkā kṣīṇaḥ kośo balaṃ hatamR_6,053.007.1
rājānam imam āsādya suhṛccihnam amitrakamR_6,053.007.2
eṣa niryāmy ahaṃ yuddham udyataḥ śatrunirjayeR_6,053.008.1
durnayaṃ bhavatām adya samīkartuṃ mahāhaveR_6,053.008.2
evam uktavato vākyaṃ kumbhakarṇasya dhīmataḥR_6,053.009.1
pratyuvāca tato vākyaṃ prahasan rākṣasādhipaḥR_6,053.009.2
mahodaro 'yaṃ rāmāt tu paritrasto na saṃśayaḥR_6,053.010.1
na hi rocayate tāta yuddhaṃ yuddhaviśāradaR_6,053.010.2
kaś cin me tvatsamo nāsti sauhṛdena balena caR_6,053.011.1
gaccha śatruvadhāya tvaṃ kumbhakarṇajayāya caR_6,053.011.2
ādade niśitaṃ śūlaṃ vegāc chatrunibarhaṇaḥR_6,053.012.1
sarvakālāyasaṃ dīptaṃ taptakāñcanabhūṣaṇamR_6,053.012.2
indrāśanisamaṃ bhīmaṃ vajrapratimagauravamR_6,053.013.1
devadānavagandharvayakṣakiṃnarasūdanamR_6,053.013.2
ādāya niśitaṃ śūlaṃ śatruśoṇitarañjitamR_6,053.014.1
kumbhakarṇo mahātejā rāvaṇaṃ vākyam abravītR_6,053.014.2
gamiṣyāmy aham ekākī tiṣṭhatv iha balaṃ mahatR_6,053.015.1
adya tān kṣudhitaḥ kruddho bhakṣayiṣyāmi vānarānR_6,053.015.2
kumbhakarṇavacaḥ śrutvā rāvaṇo vākyam abravītR_6,053.016.1
sainyaiḥ parivṛto gaccha śūlamudgalapāṇibhiḥR_6,053.016.2
vānarā hi mahātmānaḥ śīghrāś ca vyavasāyinaḥR_6,053.017.1
ekākinaṃ pramattaṃ vā nayeyur daśanaiḥ kṣayamR_6,053.017.2
tasmāt paramadurdharṣaiḥ sainyaiḥ parivṛto vrajaR_6,053.018.1
rakṣasām ahitaṃ sarvaṃ śatrupakṣaṃ nisūdayaR_6,053.018.2
athāsanāt samutpatya srajaṃ maṇikṛtāntarāmR_6,053.019.1
ābabandha mahātejāḥ kumbhakarṇasya rāvaṇaḥR_6,053.019.2
aṅgadān aṅgulīveṣṭān varāṇy ābharaṇāni caR_6,053.020.1
hāraṃ ca śaśisaṃkāśam ābabandha mahātmanaḥR_6,053.020.2
divyāni ca sugandhīni mālyadāmāni rāvaṇaḥR_6,053.021.1
śrotre cāsajjayām āsa śrīmatī cāsya kuṇḍaleR_6,053.021.2
kāñcanāṅgadakeyūro niṣkābharaṇabhūṣitaḥR_6,053.022.1
kumbhakarṇo bṛhatkarṇaḥ suhuto 'gnir ivābabhauR_6,053.022.2
śroṇīsūtreṇa mahatā mecakena virājitaḥR_6,053.023.1
amṛtotpādane naddho bhujaṃgeneva mandaraḥR_6,053.023.2
sa kāñcanaṃ bhārasahaṃ nivātaṃ vidyutprabhaṃ dīptam ivātmabhāsāR_6,053.024.1
ābadhyamānaḥ kavacaṃ rarāja saṃdhyābhrasaṃvīta ivādrirājaḥR_6,053.024.2
sarvābharaṇanaddhāṅgaḥ śūlapāṇiḥ sa rākṣasaḥR_6,053.025.1
trivikramakṛtotsāho nārāyaṇa ivābabhauR_6,053.025.2
praṇamya śirasā tasmai saṃpratasthe mahābaliḥR_6,053.026.1
tam āśīrbhiḥ praśastābhiḥ preṣayām āsa rāvaṇaḥR_6,053.026.2
taṃ gajaiś ca turaṃgaiś ca syandanaiś cāmbudasvanaiḥR_6,053.027.1
anujagmur mahātmānaṃ rathino rathināṃ varamR_6,053.027.2
sarpair uṣṭraiḥ kharair aśvaiḥ siṃhadvipamṛgadvijaiḥR_6,053.028.1
anujagmuś ca taṃ ghoraṃ kumbhakarṇaṃ mahābalamR_6,053.028.2
sa puṣpavarṇair avakīryamāṇo dhṛtātapatraḥ śitaśūlapāṇiḥR_6,053.029.1
madotkaṭaḥ śoṇitagandhamatto viniryayau dānavadevaśatruḥR_6,053.029.2
padātayaś a bahavo mahānādā mahābalāḥR_6,053.030.1
anvayū rākṣasā bhīmā bhīmākṣāḥ śastrapāṇayaḥR_6,053.030.2
raktākṣāḥ sumahākāyā nīlāñjanacayopamāḥR_6,053.031.1
śūrān udyamya khaḍgāṃś ca niśitāṃś ca paraśvadhānR_6,053.031.2
bahuvyāmāṃś ca vipulān kṣepaṇīyān durāsadānR_6,053.032.1
tālaskandhāṃś ca vipulān kṣepaṇīyān durāsadānR_6,053.032.2
athānyad vapur ādāya dāruṇaṃ lomaharṣaṇamR_6,053.033.1
niṣpapāta mahātejāḥ kumbhakarṇo mahābalaḥR_6,053.033.2
dhanuḥśataparīṇāhaḥ sa ṣaṭśatasamucchitaḥR_6,053.034.1
raudraḥ śakaṭacakrākṣo mahāparvatasaṃnibhaḥR_6,053.034.2
saṃnipatya ca rakṣāṃsi dagdhaśailopamo mahānR_6,053.035.1
kumbhakarṇo mahāvaktraḥ prahasann idam abravītR_6,053.035.2
adya vānaramukhyānāṃ tāni yūthāni bhāgaśaḥR_6,053.036.1
nirdahiṣyāmi saṃkruddhaḥ śalabhān iva pāvakaḥR_6,053.036.2
nāparādhyanti me kāmaṃ vānarā vanacāriṇaḥR_6,053.037.1
jātir asmadvidhānāṃ sā purodyānavibhūṣaṇamR_6,053.037.2
purarodhasya mūlaṃ tu rāghavaḥ sahalakṣmaṇaḥR_6,053.038.1
hate tasmin hataṃ sarvaṃ taṃ vadhiṣyāmi saṃyugeR_6,053.038.2
evaṃ tasya bruvāṇasya kumbhakarṇasya rākṣasāḥR_6,053.039.1
nādaṃ cakrur mahāghoraṃ kampayanta ivārṇavamR_6,053.039.2
tasya niṣpatatas tūrṇaṃ kumbhakarṇasya dhīmataḥR_6,053.040.1
babhūvur ghorarūpāṇi nimittāni samantataḥR_6,053.040.2
ulkāśaniyutā meghā vineduś ca sudāruṇāḥR_6,053.041.1
sasāgaravanā caiva vasudhā samakampataR_6,053.041.2
ghorarūpāḥ śivā neduḥ sajvālakavalair mukhaiḥR_6,053.042.1
maṇḍalāny apasavyāni babandhuś ca vihaṃgamāḥR_6,053.042.2
niṣpapāta ca gṛdhre 'sya śūle vai pathi gacchataḥR_6,053.043.1
prāsphuran nayanaṃ cāsya savyo bāhur akampataR_6,053.043.2
niṣpapāta tadā coklā jvalantī bhīmanisvanāR_6,053.044.1
ādityo niṣprabhaś cāsīn na pravāti sukho 'nilaḥR_6,053.044.2
acintayan mahotpātān utthitāṃl lomaharṣaṇānR_6,053.045.1
niryayau kumbhakarṇas tu kṛtāntabalacoditaḥR_6,053.045.2
sa laṅghayitvā prākāraṃ padbhyāṃ parvatasaṃnibhaḥR_6,053.046.1
dadarśābhraghanaprakhyaṃ vānarānīkam adbhutamR_6,053.046.2
te dṛṣṭvā rākṣasaśreṣṭhaṃ vānarāḥ parvatopamamR_6,053.047.1
vāyununnā iva ghanā yayuḥ sarvā diśas tadāR_6,053.047.2
tad vānarānīkam atipracaṇḍaṃ diśo dravad bhinnam ivābhrajālamR_6,053.048.1
sa kumbhakarṇaḥ samavekṣya harṣān nanāda bhūyo ghanavad ghanābhaḥR_6,053.048.2
te tasya ghoraṃ ninadaṃ niśamya yathā ninādaṃ divi vāridasyaR_6,053.049.1
petur dharaṇyāṃ bahavaḥ plavaṃgā nikṛttamūlā iva sālavṛkṣāḥR_6,053.049.2
vipulaparighavān sa kumbhakarṇo ripunidhanāya viniḥsṛto mahātmāR_6,053.050.1
kapi gaṇabhayam ādadat subhīmaṃ prabhur iva kiṃkaradaṇḍavān yugānteR_6,053.050.2
sa nanāda mahānādaṃ samudram abhinādayanR_6,054.001.1
janayann iva nirghātān vidhamann iva parvatānR_6,054.001.2
tam avadhyaṃ maghavatā yamena varuṇena caR_6,054.002.1
prekṣya bhīmākṣam āyāntaṃ vānarā vipradudruvuḥR_6,054.002.2
tāṃs tu vidravato dṛṣṭvā vāliputro 'ṅgado 'bravītR_6,054.003.1
nalaṃ nīlaṃ gavākṣaṃ ca kumudaṃ ca mahābalamR_6,054.003.2
ātmānam atra vismṛtya vīryāṇy abhijanāni caR_6,054.004.1
kva gacchata bhayatrastāḥ prākṛtā harayo yathāR_6,054.004.2
sādhu saumyā nivartadhvaṃ kiṃ prāṇān parirakṣathaR_6,054.005.1
nālaṃ yuddhāya vai rakṣo mahatīyaṃ vibhīṣikāḥR_6,054.005.2
mahatīm utthitām enāṃ rākṣasānāṃ vibhīṣikāmR_6,054.006.1
vikramād vidhamiṣyāmo nivartadhvaṃ plavaṃgamāḥR_6,054.006.2
kṛcchreṇa tu samāśvāsya saṃgamya ca tatas tataḥR_6,054.007.1
vṛkṣādrihastā harayaḥ saṃpratasthū raṇājiramR_6,054.007.2
nijaghnuḥ paramakruddhāḥ samadā iva kuñjarāḥR_6,054.008.1
prāṃśubhir giriśṛṅgaiś ca śilābhiś ca mahābalāḥR_6,054.008.2
tasya gātreṣu patitā bhidyante śataśaḥ śilāḥR_6,054.009.1
pādapāḥ puṣpitāgrāś ca bhagnāḥ petur mahītaleR_6,054.009.2
so 'pi sainyāni saṃkruddho vānarāṇāṃ mahaujasāmR_6,054.010.1
mamantha paramāyatto vanāny agnir ivotthitaḥR_6,054.010.2
lohitārdrās tu bahavaḥ śerate vānararṣabhāḥR_6,054.011.1
nirastāḥ patitā bhūmau tāmrapuṣpā iva drumāḥR_6,054.011.2
laṅghayantaḥ pradhāvanto vānarā nāvalokayanR_6,054.012.1
ke cit samudre patitāḥ ke cid gaganam āśritāḥR_6,054.012.2
vadhyamānās tu te vīrā rākṣasena balīyasāR_6,054.013.1
sāgaraṃ yena te tīrṇāḥ pathā tenaiva dudruvuḥR_6,054.013.2
te sthalāni tathā nimnaṃ viṣaṇṇavadanā bhayātR_6,054.014.1
ṛkṣā vṛkṣān samārūḍhāḥ ke cit parvatam āśritāḥR_6,054.014.2
mamajjur arṇave ke cid guhāḥ ke cit samāśritāḥR_6,054.015.1
niṣeduḥ plavagāḥ ke cit ke cin naivāvatasthireR_6,054.015.2
tān samīkṣyāṅgado bhaṅgān vānarān idam abravītR_6,054.016.1
avatiṣṭhata yudhyāmo nivartadhvaṃ plavaṃgamāḥR_6,054.016.2
bhagnānāṃ vo na paśyāmi parigamya mahīm imāmR_6,054.017.1
sthānaṃ sarve nivartadhvaṃ kiṃ prāṇān parirakṣathaR_6,054.017.2
nirāyudhānāṃ dravatām asaṃgagatipauruṣāḥR_6,054.018.1
dārā hy apahasiṣyanti sa vai ghātas tu jīvitāmR_6,054.018.2
kuleṣu jātāḥ sarve sma vistīrṇeṣu mahatsu caR_6,054.019.1
anāryāḥ khalu yad bhītās tyaktvā vīryaṃ pradhāvataR_6,054.019.2
vikatthanāni vo yāni yadā vai janasaṃsadiR_6,054.020.1
tāni vaḥ kva ca yatāni sodagrāṇi mahānti caR_6,054.020.2
bhīrupravādāḥ śrūyante yas tu jīvati dhikkṛtaḥR_6,054.021.1
mārgaḥ satpuruṣair juṣṭaḥ sevyatāṃ tyajyatāṃ bhayamR_6,054.021.2
duṣprāpaṃ brahmalokaṃ vā prāpnumo yudhi sūditāḥR_6,054.022.1
saṃprāpnuyāmaḥ kīrtiṃ vā nihatya śatrum āhaveR_6,054.022.2
na kumbhakarṇaḥ kākutsthaṃ dṛṣṭvā jīvan gamiṣyatiR_6,054.023.1
dīpyamānam ivāsādya pataṃgo jvalanaṃ yathāR_6,054.023.2
palāyanena coddiṣṭāḥ prāṇān rakṣāmahe vayamR_6,054.024.1
ekena bahavo bhagnā yaśo nāśaṃ gamiṣyatiR_6,054.024.2
evaṃ bruvāṇaṃ taṃ śūram aṅgadaṃ kanakāṅgadamR_6,054.025.1
dravamāṇās tato vākyam ūcuḥ śūravigarhitamR_6,054.025.2
kṛtaṃ naḥ kadanaṃ ghoraṃ kumbhakarṇena rakṣasāR_6,054.026.1
na sthānakālo gacchāmo dayitaṃ jīvitaṃ hi naḥR_6,054.026.2
etāvad uktvā vacanaṃ sarve te bhejire diśaḥR_6,054.027.1
bhīmaṃ bhīmākṣam āyāntaṃ dṛṣṭvā vānarayūthapāḥR_6,054.027.2
dravamāṇās tu te vīrā aṅgadena valīmukhāḥR_6,054.028.1
sāntvaiś ca bahumānaiś ca tataḥ sarve nivartitāḥR_6,054.028.2
ṛṣabhaśarabhamaindadhūmranīlāḥ kumudasuṣeṇagavākṣarambhatārāḥR_6,054.029.1
dvividapanasavāyuputramukhyās tvaritatarābhimukhaṃ raṇaṃ prayātāḥR_6,054.029.2
te nivṛttā mahākāyāḥ śrutvāṅgadavacas tadāR_6,055.001.1
naiṣṭhikīṃ buddhim āsthāya sarve saṃgrāmakāṅkṣiṇaḥR_6,055.001.2
samudīritavīryās te samāropitavikramāḥR_6,055.002.1
paryavasthāpitā vākyair aṅgadena valīmukhāḥR_6,055.002.2
prayātāś ca gatā harṣaṃ maraṇe kṛtaniścayāḥR_6,055.003.1
cakruḥ sutumulaṃ yuddhaṃ vānarās tyaktajīvitāḥR_6,055.003.2
atha vṛkṣān mahākāyāḥ sānūni sumahānti caR_6,055.004.1
vānarās tūrṇam udyamya kumbhakarṇam abhidravanR_6,055.004.2
sa kumbhakarṇaḥ saṃkruddho gadām udyamya vīryavānR_6,055.005.1
ardayan sumahākāyaḥ samantād vyākṣipad ripūnR_6,055.005.2
śatāni sapta cāṣṭau ca sahasrāṇi ca vānarāḥR_6,055.006.1
prakīrṇāḥ śerate bhūmau kumbhakarṇena pothitāḥR_6,055.006.2
parikṣipya ca bāhubhyāṃ khādan viparidhāvatiR_6,055.007.1
bhakṣayan bhṛśasaṃkruddho garuḍaḥ pannagān ivaR_6,055.007.2
hanūmāñ śailaśṛṅgāṇi vṛkṣāṃś ca vividhān bahūnR_6,055.008.1
vavarṣa kumbhakarṇasya śirasy ambaram āsthitaḥR_6,055.008.2
tāni parvataśṛṅgāṇi śūlena tu bibheda haR_6,055.009.1
babhañja vṛkṣavarṣaṃ ca kumbhakarṇo mahābalaḥR_6,055.009.2
tato harīṇāṃ tad anīkam ugraṃ dudrāva śūlaṃ niśitaṃ pragṛhyaR_6,055.010.1
tasthau tato 'syāpatataḥ purastān mahīdharāgraṃ hanumān pragṛhyaR_6,055.010.2
sa kumbhakarṇaṃ kupito jaghāna vegena śailottamabhīmakāyamR_6,055.011.1
sa cukṣubhe tena tadābhibūto medārdragātro rudhirāvasiktaḥR_6,055.011.2
sa śūlam āvidhya taḍitprakāśaṃ giriṃ yathā prajvalitāgraśṛṅgamR_6,055.012.1
bāhvantare mārutim ājaghāna guho 'calaṃ krauñcam ivograśaktyāR_6,055.012.2
sa śūlanirbhinna mahābhujāntaraḥ pravihvalaḥ śoṇitam udvaman mukhātR_6,055.013.1
nanāda bhīmaṃ hanumān mahāhave yugāntameghastanitasvanopamamR_6,055.013.2
tato vineduḥ sahasā prahṛṣṭā rakṣogaṇās taṃ vyathitaṃ samīkṣyaR_6,055.014.1
plavaṃgamās tu vyathitā bhayārtāḥ pradudruvuḥ saṃyati kumbhakarṇātR_6,055.014.2
nīlaś cikṣepa śailāgraṃ kumbhakarṇāya dhīmateR_6,055.015.1
tam āpatantaṃ saṃprekṣya muṣṭinābhijaghāna haR_6,055.015.2
muṣṭiprahārābhihataṃ tac chailāgraṃ vyaśīryataR_6,055.016.1
savisphuliṅgaṃ sajvālaṃ nipapāta mahītaleR_6,055.016.2
ṛṣabhaḥ śarabho nīlo gavākṣo gandhamādanaḥR_6,055.017.1
pañcavānaraśārdūlāḥ kumbhakarṇam upādravanR_6,055.017.2
śailair vṛkṣais talaiḥ pādair muṣṭibhiś ca mahābalāḥR_6,055.018.1
kumbhakarṇaṃ mahākāyaṃ sarvato 'bhinijaghnireR_6,055.018.2
sparśān iva prahārāṃs tān vedayāno na vivyatheR_6,055.019.1
ṛṣabhaṃ tu mahāvegaṃ bāhubhyāṃ pariṣasvajeR_6,055.019.2
kumbhakarṇabhujābhyāṃ tu pīḍito vānararṣabhaḥR_6,055.020.1
nipapātarṣabho bhīmaḥ pramukhāgataśoṇitaḥR_6,055.020.2
muṣṭinā śarabhaṃ hatvā jānunā nīlam āhaveR_6,055.021.1
ājaghāna gavākṣaṃ ca talenendraripus tadāR_6,055.021.2
dattapraharavyathitā mumuhuḥ śoṇitokṣitāḥR_6,055.022.1
nipetus te tu medinyāṃ nikṛttā iva kiṃśukāḥR_6,055.022.2
teṣu vānaramukhyeṣu patiteṣu mahātmasuR_6,055.023.1
vānarāṇāṃ sahasrāṇi kumbhakarṇaṃ pradudruvuḥR_6,055.023.2
taṃ śailam iva śailābhāḥ sarve tu plavagarṣabhāḥR_6,055.024.1
samāruhya samutpatya dadaṃśuś ca mahābalāḥR_6,055.024.2
taṃ nakhair daśanaiś cāpi muṣṭibhir jānubhis tathāR_6,055.025.1
kumbhakarṇaṃ mahākāyaṃ te jaghnuḥ plavagarṣabhāḥR_6,055.025.2
sa vānarasahasrais tair ācitaḥ parvatopamaḥR_6,055.026.1
rarāja rākṣasavyāghro girir ātmaruhair ivaR_6,055.026.2
bāhubhyāṃ vānarān sarvān pragṛhya sa mahābalaḥR_6,055.027.1
bhakṣayām āsa saṃkruddho garuḍaḥ pannagān ivaR_6,055.027.2
prakṣiptāḥ kumbhakarṇena vaktre pātālasaṃnibheR_6,055.028.1
nāsā puṭābhyāṃ nirjagmuḥ karṇābhyāṃ caiva vānarāḥR_6,055.028.2
bhakṣayan bhṛśasaṃkruddho harīn parvatasaṃnibhaḥR_6,055.029.1
babhañja vānarān sarvān saṃkruddho rākṣasottamaḥR_6,055.029.2
māṃsaśoṇitasaṃkledāṃ bhūmiṃ kurvan sa rākṣasaḥR_6,055.030.1
cacāra harisainyeṣu kālāgnir iva mūrchitaḥR_6,055.030.2
vajrahasto yathā śakraḥ pāśahasta ivāntakaḥR_6,055.031.1
śūlahasto babhau tasmin kumbhakarṇo mahābalaḥR_6,055.031.2
yathā śuṣkāṇy araṇyāni grīṣme dahati pāvakaḥR_6,055.032.1
tathā vānarasainyāni kumbhakarṇo vinirdahatR_6,055.032.2
tatas te vadhyamānās tu hatayūthā vināyakāḥR_6,055.033.1
vānarā bhayasaṃvignā vinedur visvaraṃ bhṛśamR_6,055.033.2
anekaśo vadhyamānāḥ kumbhakarṇena vānarāḥR_6,055.034.1
rāghavaṃ śaraṇaṃ jagmur vyathitāḥ khinnacetasaḥR_6,055.034.2
tam āpatantaṃ saṃprekṣya kumbhakarṇaṃ mahābalamR_6,055.035.1
utpapāta tadā vīraḥ sugrīvo vānarādhipaḥR_6,055.035.2
sa parvatāgram utkṣipya samāvidhya mahākapiḥR_6,055.036.1
abhidudrāva vegena kumbhakarṇaṃ mahābalamR_6,055.036.2
tam āpatantaṃ saṃprekṣya kumbhakarṇaḥ plavaṃgamamR_6,055.037.1
tasthau vivṛtasarvāṅgo vānarendrasya saṃmukhaḥR_6,055.037.2
kapiśoṇitadigdhāṅgaṃ bhakṣayantaṃ mahākapīnR_6,055.038.1
kumbhakarṇaṃ sthitaṃ dṛṣṭvā sugrīvo vākyam abravītR_6,055.038.2
pātitāś ca tvayā vīrāḥ kṛtaṃ karma suduṣkaramR_6,055.039.1
bhakṣitāni ca sainyāni prāptaṃ te paramaṃ yaśaḥR_6,055.039.2
tyaja tad vānarānīkaṃ prākṛtaiḥ kiṃ kariṣyasiR_6,055.040.1
sahasvaikaṃ nipātaṃ me parvatasyāsya rākṣasaR_6,055.040.2
tad vākyaṃ harirājasya sattvadhairyasamanvitamR_6,055.041.1
śrutvā rākṣasaśārdūlaḥ kumbhakarṇo 'bravīd vacaḥR_6,055.041.2
prajāpates tu pautras tvaṃ tathaivarkṣarajaḥsutaḥR_6,055.042.1
śrutapauruṣasaṃpannas tasmād garjasi vānaraR_6,055.042.2
sa kumbhakarṇasya vaco niśamya vyāvidhya śailaṃ sahasā mumocaR_6,055.043.1
tenājaghānorasi kumbhakarṇaṃ śailena vajrāśanisaṃnibhenaR_6,055.043.2
tac chailaśṛṅgaṃ sahasā vikīrṇaṃ bhujāntare tasya tadā viśāleR_6,055.044.1
tato viṣeduḥ sahasā plavaṃgamā rakṣogaṇāś cāpi mudā vineduḥR_6,055.044.2
sa śailaśṛṅgābhihataś cukopa nanāda kopāc ca vivṛtya vaktramR_6,055.045.1
vyāvidhya śūlaṃ ca taḍitprakāśaṃ cikṣepa haryṛkṣapater vadhāyaR_6,055.045.2
tat kumbhakarṇasya bhujapraviddhaṃ śūlaṃ śitaṃ kāñcanadāmajuṣṭamR_6,055.046.1
kṣipraṃ samutpatya nigṛhya dorbhyāṃ babhañja vegena suto 'nilasyaR_6,055.046.2
kṛtaṃ bhārasahasrasya śūlaṃ kālāyasaṃ mahatR_6,055.047.1
babhañja janaum āropya prahṛṣṭaḥ plavagarṣabhaḥR_6,055.047.2
sa tat tadā bhagnam avekṣya śūlaṃ cukopa rakṣo'dhipatir mahātmāR_6,055.048.1
utpāṭya laṅkāmalayāt sa śṛṅgaṃ jaghāna sugrīvam upetya tenaR_6,055.048.2
sa śailaśṛṅgābhihato visaṃjñaḥ papāta bhūmau yudhi vānarendraḥR_6,055.049.1
taṃ prekṣya bhūmau patitaṃ visaṃjñaṃ neduḥ prahṛṣṭā yudhi yātudhānāḥR_6,055.049.2
tam abhyupetyādbhutaghoravīryaṃ sa kumbhakarṇo yudhi vānarendramR_6,055.050.1
jahāra sugrīvam abhipragṛhya yathānilo megham atipracaṇḍaḥR_6,055.050.2
sa taṃ mahāmeghanikāśarūpam utpāṭya gacchan yudhi kumbhakarṇaḥR_6,055.051.1
rarāja merupratimānarūpo merur yathātyucchritaghoraśṛṅgaḥR_6,055.051.2
tataḥ samutpāṭya jagāma vīraḥ saṃstūyamāno yudhi rākṣasendraiḥR_6,055.052.1
śṛṇvan ninādaṃ tridaśālayānāṃ plavaṃgarājagrahavismitānāmR_6,055.052.2
tatas tam ādāya tadā sa mene harīndram indropamam indravīryaḥR_6,055.053.1
asmin hṛte sarvam idaṃ hṛtaṃ syāt sarāghavaṃ sainyam itīndraśatruḥR_6,055.053.2
vidrutāṃ vāhinīṃ dṛṣṭvā vānarāṇāṃ tatas tataḥR_6,055.054.1
kumbhakarṇena sugrīvaṃ gṛhītaṃ cāpi vānaramR_6,055.054.2
hanūmāṃś cintayām āsa matimān mārutātmajaḥR_6,055.055.1
evaṃ gṛhīte sugrīve kiṃ kartavyaṃ mayā bhavetR_6,055.055.2
yad vai nyāyyaṃ mayā kartuṃ tat kariṣyāmi sarvathāR_6,055.056.1
bhūtvā parvatasaṃkāśo nāśayiṣyāmi rākṣasaṃR_6,055.056.2
mayā hate saṃyati kumbhakarṇe mahābale muṣṭiviśīrṇadeheR_6,055.057.1
vimocite vānarapārthive ca bhavantu hṛṣṭāḥ pravagāḥ samagrāḥR_6,055.057.2
atha vā svayam apy eṣa mokṣaṃ prāpsyati pārthivaḥR_6,055.058.1
gṛhīto 'yaṃ yadi bhavet tridaśaiḥ sāsuroragaiḥR_6,055.058.2
manye na tāvad ātmānaṃ budhyate vānarādhipaḥR_6,055.059.1
śailaprahārābhihataḥ kumbhakarṇena saṃyugeR_6,055.059.2
ayaṃ muhūrtāt sugrīvo labdhasaṃjño mahāhaveR_6,055.060.1
ātmano vānarāṇāṃ ca yat pathyaṃ tat kariṣyatiR_6,055.060.2
mayā tu mokṣitasyāsya sugrīvasya mahātmanaḥR_6,055.061.1
aprītaś ca bhavet kaṣṭā kīrtināśaś ca śāśvataḥR_6,055.061.2
tasmān muhūrtaṃ kāṅkṣiṣye vikramaṃ pārthivasya naḥR_6,055.062.1
bhinnaṃ ca vānarānīkaṃ tāvad āśvāsayāmy ahamR_6,055.062.2
ity evaṃ cintayitvā tu hanūmān mārutātmajaḥR_6,055.063.1
bhūyaḥ saṃstambhayām āsa vānarāṇāṃ mahācamūmR_6,055.063.2
sa kumbhakarṇo 'tha viveśa laṅkāṃ sphurantam ādāya mahāhariṃ tamR_6,055.064.1
vimānacaryāgṛhagopurasthaiḥ puṣpāgryavarṣair avakīryamāṇaḥR_6,055.064.2
tataḥ sa saṃjñām upalabhya kṛcchrād balīyasas tasya bhujāntarasthaḥR_6,055.065.1
avekṣamāṇaḥ purarājamārgaṃ vicintayām āsa muhur mahātmāR_6,055.065.2
evaṃ gṛhītena kathaṃ nu nāma śakyaṃ mayā saṃprati kartum adyaR_6,055.066.1
tathā kariṣyāmi yathā harīṇāṃ bhaviṣyatīṣṭaṃ ca hitaṃ ca kāryamR_6,055.066.2
tataḥ karāgraiḥ sahasā sametya rājā harīṇām amarendraśatroḥR_6,055.067.1
nakhaiś ca karṇau daśanaiś ca nāsāṃ dadaṃśa pārśveṣu ca kumbhakarṇamR_6,055.067.2
sa kumbhakarṇau hṛtakarṇanāso vidāritas tena vimarditaś caR_6,055.068.1
roṣābhibhūtaḥ kṣatajārdragātraḥ sugrīvam āvidhya pipeṣa bhūmauR_6,055.068.2
sa bhūtale bhīmabalābhipiṣṭaḥ surāribhis tair abhihanyamānaḥR_6,055.069.1
jagāma khaṃ vegavad abhyupetya punaś ca rāmeṇa samājagāmaR_6,055.069.2
karṇanāsā vihīnasya kumbhakarṇo mahābalaḥR_6,055.070.1
rarāja śoṇitotsikto giriḥ prasravaṇair ivaR_6,055.070.2
tataḥ sa puryāḥ sahasā mahātmā niṣkramya tad vānarasainyam ugramR_6,055.071.1
babhakṣa rakṣo yudhi kumbhakarṇaḥ prajā yugāntāgnir iva pradīptaḥR_6,055.071.2
bubhukṣitaḥ śoṇitamāṃsagṛdhnuḥ praviśya tad vānarasainyam ugramR_6,055.072.1
cakhāda rakṣāṃsi harīn piśācān ṛkṣāṃś ca mohād yudhi kumbhakarṇaḥR_6,055.072.2
ekaṃ dvau trīn bahūn kruddho vānarān saha rākṣasaiḥR_6,055.073.1
samādāyaikahastena pracikṣepa tvaran mukheR_6,055.073.2
vadhyamāno nagendrāgrair bhakṣayām āsa vānarānR_6,055.074.1
te bhakṣyamāṇā harayo rāmaṃ jagmus tadā gatimR_6,055.074.2
tasmin kāle sumitrāyāḥ putraḥ parabalārdanaḥR_6,055.075.1
cakāra lakṣmaṇaḥ kruddho yuddhaṃ parapuraṃjayaḥR_6,055.075.2
sa kumbhakarṇasya śarāñ śarīre sapta vīryavānR_6,055.076.1
nicakhānādade cānyān visasarja ca lakṣmaṇaḥR_6,055.076.2
atikramya ca saumitriṃ kumbhakarṇo mahābalaḥR_6,055.077.1
rāmam evābhidudrāva dārayann iva medinīmR_6,055.077.2
atha dāśarathī rāmo raudram astraṃ prayojayanR_6,055.078.1
kumbhakarṇasya hṛdaye sasarja niśitāñ śarānR_6,055.078.2
tasya rāmeṇa viddhasya sahasābhipradhāvataḥR_6,055.079.1
aṅgāramiśrāḥ kruddhasya mukhān niścerur arciṣaḥR_6,055.079.2
tasyorasi nimagnāś ca śarā barhiṇavāsasaḥR_6,055.080.1
hastāc cāsya paribhraṣṭā papātorvyāṃ mahāgadāR_6,055.080.2
sa nirāyudham ātmānaṃ yadā mene mahābalaḥR_6,055.081.1
muṣṭibhyāṃ cāraṇābhyāṃ ca cakāra kadanaṃ mahatR_6,055.081.2
sa bāṇair atividdhāṅgaḥ kṣatajena samukṣitaḥR_6,055.082.1
rudhiraṃ parisusrāva giriḥ prasravaṇān ivaR_6,055.082.2
sa tīvreṇa ca kopena rudhireṇa ca mūrchitaḥR_6,055.083.1
vānarān rākṣasān ṛkṣān khādan viparidhāvatiR_6,055.083.2
tasmin kāle sa dharmātmā lakṣmaṇo rāmam abravītR_6,055.084.1
kumbhakarṇavadhe yukto yogān parimṛśan bahūnR_6,055.084.2
naivāyaṃ vānarān rājan na vijānāti rākṣasānR_6,055.085.1
mattaḥ śoṇitagandhena svān parāṃś caiva khādatiR_6,055.085.2
sādhv enam adhirohantu sarvato vānararṣabhāḥR_6,055.086.1
yūthapāś ca yathāmukhyās tiṣṭhantv asya samantataḥR_6,055.086.2
apy ayaṃ durmatiḥ kāle gurubhāraprapīḍitaḥR_6,055.087.1
prapatan rākṣaso bhūmau nānyān hanyāt plavaṃgamānR_6,055.087.2
tasya tad vacanaṃ śrutvā rājaputrasya dhīmataḥR_6,055.088.1
te samāruruhur hṛṣṭāḥ kumbhakarṇaṃ plavaṃgamāḥR_6,055.088.2
kumbhakarṇas tu saṃkruddhaḥ samārūḍhaḥ plavaṃgamaiḥR_6,055.089.1
vyadhūnayat tān vegena duṣṭahastīva hastipānR_6,055.089.2
tān dṛṣṭvā nirdhūtān rāmo ruṣṭo 'yam iti rākṣasaḥR_6,055.090.1
samutpapāta vegena dhanur uttamam ādadeR_6,055.090.2
sa cāpam ādāya bhujaṃgakalpaṃ dṛḍhajyam ugraṃ tapanīyacitramR_6,055.091.1
harīn samāśvāsya samutpapāta rāmo nibaddhottamatūṇabāṇaḥR_6,055.091.2
sa vānaragaṇais tais tu vṛtaḥ paramadurjayaḥR_6,055.092.1
lakṣmaṇānucaro rāmaḥ saṃpratasthe mahābalaḥR_6,055.092.2
sa dadarśa mahātmānaṃ kirīṭinam ariṃdamamR_6,055.093.1
śoṇitāplutasarvāṅgaṃ kumbhakarṇaṃ mahābalamR_6,055.093.2
sarvān samabhidhāvantaṃ yathāruṣṭaṃ diśā gajamR_6,055.094.1
mārgamāṇaṃ harīn kruddhaṃ rākṣasaiḥ parivāritamR_6,055.094.2
vindhyamandarasaṃkāśaṃ kāñcanāṅgadabhūṣaṇamR_6,055.095.1
sravantaṃ rudhiraṃ vaktrād varṣamegham ivotthitamR_6,055.095.2
jihvayā parilihyantaṃ śoṇitaṃ śoṇitokṣitamR_6,055.096.1
mṛdnantaṃ vānarānīkaṃ kālāntakayamopamamR_6,055.096.2
taṃ dṛṣṭvā rākṣasaśreṣṭhaṃ pradīptānalavarcasaṃR_6,055.097.1
visphārayām āsa tadā kārmukaṃ puruṣarṣabhaḥR_6,055.097.2
sa tasya cāpanirghoṣāt kupito nairṛtarṣabhaḥR_6,055.098.1
amṛṣyamāṇas taṃ ghoṣam abhidudrāva rāghavamR_6,055.098.2
tatas tu vātoddhatameghakalpaṃ bhujaṃgarājottamabhogabāhumR_6,055.099.1
tam āpatantaṃ dharaṇīdharābham uvāca rāmo yudhi kumbhakarṇamR_6,055.099.2
āgaccha rakṣo'dhipamā viṣādam avasthito 'haṃ pragṛhītacāpaḥR_6,055.100.1
avehi māṃ śakrasapatna rāmam ayaṃ muhūrtād bhavitā vicetāḥR_6,055.100.2
rāmo 'yam iti vijñāya jahāsa vikṛtasvanamR_6,055.101.1
pātayann iva sarveṣāṃ hṛdayāni vanaukasāmR_6,055.101.2
prahasya vikṛtaṃ bhīmaṃ sa meghasvanitopamamR_6,055.102.1
kumbhakarṇo mahātejā rāghavaṃ vākyam abravītR_6,055.102.2
nāhaṃ virādho vijñeyo na kabandhaḥ kharo na caR_6,055.103.1
na vālī na ca mārīcaḥ kumbhakarṇo 'ham āgataḥR_6,055.103.2
paśya me mudgaraṃ ghoraṃ sarvakālāyasaṃ mahatR_6,055.104.1
anena nirjitā devā dānavāś ca mayā purāR_6,055.104.2
vikarṇanāsa iti māṃ nāvajñātuṃ tvam arhasiR_6,055.105.1
svalpāpi hi na me pīḍā karṇanāsāvināśanātR_6,055.105.2
darśayekṣvākuśārdūla vīryaṃ gātreṣu me laghuR_6,055.106.1
tatas tvāṃ bhakṣayiṣyāmi dṛṣṭapauruṣavikramamR_6,055.106.2
sa kumbhakarṇasya vaco niśamya rāmaḥ supuṅkhān visasarja bāṇānR_6,055.107.1
tair āhato vajrasamapravegair na cukṣubhe na vyathate surāriḥR_6,055.107.2
yaiḥ sāyakaiḥ sālavarā nikṛttā vālī hato vānarapuṃgavaś caR_6,055.108.1
te kumbhakarṇasya tadā śarīraṃ vajropamā na vyathayāṃ pracakruḥR_6,055.108.2
sa vāridhārā iva sāyakāṃs tān pibañ śarīreṇa mahendraśatruḥR_6,055.109.1
jaghāna rāmasya śarapravegaṃ vyāvidhya taṃ mudgaram ugravegamR_6,055.109.2
tatas tu rakṣaḥ kṣatajānuliptaṃ vitrāsanaṃ devamahācamūnāmR_6,055.110.1
vyāvidhya taṃ mudgaram ugravegaṃ vidrāvayām āsa camūṃ harīṇāmR_6,055.110.2
vāyavyam ādāya tato varāstraṃ rāmaḥ pracikṣepa niśācarāyaR_6,055.111.1
samudgaraṃ tena jahāra bāhuṃ sa kṛttabāhus tumulaṃ nanādaR_6,055.111.2
sa tasya bāhur giriśṛṅgakalpaḥ samudgaro rāghavabāṇakṛttaḥR_6,055.112.1
papāta tasmin harirājasainye jaghāna tāṃ vānaravāhinīṃ caR_6,055.112.2
te vānarā bhagnahatāvaśeṣāḥ paryantam āśritya tadā viṣaṇṇāḥR_6,055.113.1
pravepitāṅgā dadṛśuḥ sughoraṃ narendrarakṣo'dhipasaṃnipātamR_6,055.113.2
sa kumbhakarṇo 'stranikṛttabāhur mahān nikṛttāgra ivācalendraḥR_6,055.114.1
utpāṭayām āsa kareṇa vṛkṣaṃ tato 'bhidudrāva raṇe narendramR_6,055.114.2
taṃ tasya bāhuṃ saha sālavṛkṣaṃ samudyataṃ pannagabhogakalpamR_6,055.115.1
aindrāstrayuktena jahāra rāmo bāṇena jāmbūnadacitritenaR_6,055.115.2
sa kumbhakarṇasya bhujo nikṛttaḥ papāta bhūmau girisaṃnikāśaḥR_6,055.116.1
viveṣṭamāno nijaghāna vṛkṣāñ śailāñ śilāvānararākṣasāṃś caR_6,055.116.2
taṃ chinnabāhuṃ samavekṣya rāmaḥ samāpatantaṃ sahasā nadantamR_6,055.117.1
dvāv ardhacandrau niśitau pragṛhya ciccheda pādau yudhi rākṣasasyaR_6,055.117.2
nikṛttabāhur vinikṛttapādo vidārya vaktraṃ vaḍavāmukhābhamR_6,055.118.1
dudrāva rāmaṃ sahasābhigarjan rāhur yathā candram ivāntarikṣeR_6,055.118.2
apūrayat tasya mukhaṃ śitāgrai rāmaḥ śarair hemapinaddhapuṅkhaiḥR_6,055.119.1
sa pūrṇavaktro na śaśāka vaktuṃ cukūja kṛcchreṇa mumoha cāpiR_6,055.119.2
athādade sūryamarīcikalpaṃ sa brahmadaṇḍāntakakālakalpamR_6,055.120.1
ariṣṭam aindraṃ niśitaṃ supuṅkhaṃ rāmaḥ śaraṃ mārutatulyavegamR_6,055.120.2
taṃ vajrajāmbūnadacārupuṅkhaṃ pradīptasūryajvalanaprakāśamR_6,055.121.1
mahendravajrāśanitulyavegaṃ rāmaḥ pracikṣepa niśācarāyaR_6,055.121.2
sa sāyako rāghavabāhucodito diśaḥ svabhāsā daśa saṃprakāśayanR_6,055.122.1
vidhūmavaiśvānaradīptadarśano jagāma śakrāśanitulyavikramaḥR_6,055.122.2
sa tan mahāparvatakūṭasaṃnibhaṃ vivṛttadaṃṣṭraṃ calacārukuṇḍalamR_6,055.123.1
cakarta rakṣo'dhipateḥ śiras tadā yathaiva vṛtrasya purā puraṃdaraḥR_6,055.123.2
tad rāmabāṇābhihataṃ papāta rakṣaḥśiraḥ parvatasaṃnikāśamR_6,055.124.1
babhañja caryāgṛhagopurāṇi prākāram uccaṃ tam apātayac caR_6,055.124.2
tac cātikāyaṃ himavatprakāśaṃ rakṣas tadā toyanidhau papātaR_6,055.125.1
grāhān mahāmīnacayān bhujaṃgamān mamarda bhūmiṃ ca tathā viveśaR_6,055.125.2
tasmir hate brāhmaṇadevaśatrau mahābale saṃyati kumbhakarṇeR_6,055.126.1
cacāla bhūr bhūmidharāś ca sarve harṣāc ca devās tumulaṃ praṇeduḥR_6,055.126.2
tatas tu devarṣimaharṣipannagāḥ surāś ca bhūtāni suparṇaguhyakāḥR_6,055.127.1
sayakṣagandharvagaṇā nabhogatāḥ praharṣitā rāma parākrameṇaR_6,055.127.2
praharṣam īyur bahavas tu vānarāḥ prabuddhapadmapratimair ivānanaiḥR_6,055.128.1
apūjayan rāghavam iṣṭabhāginaṃ hate ripau bhīmabale durāsadeR_6,055.128.2
sa kumbhakarṇaṃ surasainyamardanaṃ mahatsu yuddheṣv aparājitaśramamR_6,055.129.1
nananda hatvā bharatāgrajo raṇe mahāsuraṃ vṛtram ivāmarādhipaḥR_6,055.129.2
kumbhakarṇaṃ hataṃ dṛṣṭvā rāghaveṇa mahātmanāR_6,056.001.1
rākṣasā rākṣasendrāya rāvaṇāya nyavedayanR_6,056.001.2
śrutvā vinihataṃ saṃkhye kumbhakarṇaṃ mahābalamR_6,056.002.1
rāvaṇaḥ śokasaṃtapto mumoha ca papāta caR_6,056.002.2
pitṛvyaṃ nihataṃ śrutvā devāntakanarāntakauR_6,056.003.1
triśirāś cātikāyaś ca ruruduḥ śokapīḍitāḥR_6,056.003.2
bhrātaraṃ nihataṃ śrutvā rāmeṇākliṣṭakarmaṇāR_6,056.004.1
mahodaramahāpārśvau śokākrāntau babhūvatuḥR_6,056.004.2
tataḥ kṛcchrāt samāsādya saṃjñāṃ rākṣasapuṃgavaḥR_6,056.005.1
kumbhakarṇavadhād dīno vilalāpa sa rāvaṇaḥR_6,056.005.2
hā vīra ripudarpaghna kumbhakarṇa mahābalaR_6,056.006.1
śatrusainyaṃ pratāpyaikaḥ kva māṃ saṃtyajya gacchasiR_6,056.006.2
idānīṃ khalv ahaṃ nāsmi yasya me patito bhujaḥR_6,056.007.1
dakṣiṇo yaṃ samāśritya na bibhemi surāsurānR_6,056.007.2
katham evaṃvidho vīro devadānavadarpahāR_6,056.008.1
kālāgnipratimo hy adya rāghaveṇa raṇe hataḥR_6,056.008.2
yasya te vajraniṣpeṣo na kuryād vyasanaṃ sadāR_6,056.009.1
sa kathaṃ rāmabāṇārtaḥ prasupto 'si mahītaleR_6,056.009.2
ete devagaṇāḥ sārdham ṛṣibhir gagane sthitāḥR_6,056.010.1
nihataṃ tvāṃ raṇe dṛṣṭvā ninadanti praharṣitāḥR_6,056.010.2
dhruvam adyaiva saṃhṛṣṭā labdhalakṣyāḥ plavaṃgamāḥR_6,056.011.1
ārokṣyantīha durgāṇi laṅkādvārāṇi sarvaśaḥR_6,056.011.2
rājyena nāsti me kāryaṃ kiṃ kariṣyāmi sītayāR_6,056.012.1
kumbhakarṇavihīnasya jīvite nāsti me ratiḥR_6,056.012.2
yady ahaṃ bhrātṛhantāraṃ na hanmi yudhi rāghavamR_6,056.013.1
nanu me maraṇaṃ śreyo na cedaṃ vyarthajīvitamR_6,056.013.2
adyaiva taṃ gamiṣyāmi deśaṃ yatrānujo mamaR_6,056.014.1
na hi bhrātṝn samutsṛjya kṣaṇaṃ jīvitum utsaheR_6,056.014.2
devā hi māṃ hasiṣyanti dṛṣṭvā pūrvāpakāriṇamR_6,056.015.1
katham indraṃ jayiṣyāmi kumbhakarṇahate tvayiR_6,056.015.2
tad idaṃ mām anuprāptaṃ vibhīṣaṇavacaḥ śubhamR_6,056.016.1
yad ajñānān mayā tasya na gṛhītaṃ mahātmanaḥR_6,056.016.2
vibhīṣaṇavaco yāvat kumbhakarṇaprahastayoḥR_6,056.017.1
vināśo 'yaṃ samutpanno māṃ vrīḍayati dāruṇaḥR_6,056.017.2
tasyāyaṃ karmaṇaḥ prāto vipāko mama śokadaḥR_6,056.018.1
yan mayā dhārmikaḥ śrīmān sa nirasto vibhīṣaṇaḥR_6,056.018.2
iti bahuvidham ākulāntarātmā kṛpaṇam atīva vilapya kumbhakarṇamR_6,056.019.1
nyapatad atha daśānano bhṛśārtas tam anujam indraripuṃ hataṃ viditvāR_6,056.019.2
evaṃ vilapamānasya rāvaṇasya durātmanaḥR_6,057.001.1
śrutvā śokābhitaptasya triśirā vākyam abravītR_6,057.001.2
evam eva mahāvīryo hato nas tāta madhyamaḥR_6,057.002.1
na tu satpuruṣā rājan vilapanti yathā bhavānR_6,057.002.2
nūnaṃ tribhuvaṇasyāpi paryāptas tvam asi prabhoR_6,057.003.1
sa kasmāt prākṛta iva śokasyātmānam īdṛśamR_6,057.003.2
brahmadattāsti te śaktiḥ kavacaḥ sāyako dhanuḥR_6,057.004.1
sahasrakharasaṃyukto ratho meghasamasvanaḥR_6,057.004.2
tvayāsakṛd viśastreṇa viśastā devadānavāḥR_6,057.005.1
sa sarvāyudhasaṃpanno rāghavaṃ śāstum arhasiR_6,057.005.2
kāmaṃ tiṣṭha mahārājanirgamiṣyāmy ahaṃ raṇamR_6,057.006.1
uddhariṣyāmi te śatrūn garuḍaḥ pannagān ihaR_6,057.006.2
śambaro devarājena narako viṣṇunā yathāR_6,057.007.1
tathādya śayitā rāmo mayā yudhi nipātitaḥR_6,057.007.2
śrutvā triśiraso vākyaṃ rāvaṇo rākṣasādhipaḥR_6,057.008.1
punar jātam ivātmānaṃ manyate kālacoditaḥR_6,057.008.2
śrutvā triśiraso vākyaṃ devāntakanarāntakauR_6,057.009.1
atikāyaś ca tejasvī babhūvur yuddhaharṣitāḥR_6,057.009.2
tato 'ham aham ity evaṃ garjanto nairṛtarṣabhāḥR_6,057.010.1
rāvaṇasya sutā vīrāḥ śakratulyaparākramāḥR_6,057.010.2
antarikṣacarāḥ sarve sarve māyā viśāradāḥR_6,057.011.1
sarve tridaśadarpaghnāḥ sarve ca raṇadurmadāḥR_6,057.011.2
sarve 'strabalasaṃpannāḥ sarve vistīrṇa kīrtayaḥR_6,057.012.1
sarve samaram āsādya na śrūyante sma nirjitāḥR_6,057.012.2
sarve 'straviduṣo vīrāḥ sarve yuddhaviśāradāḥR_6,057.013.1
sarve pravarajijñānāḥ sarve labdhavarās tathāR_6,057.013.2
sa tais tathā bhāskaratulyavarcasaiḥ sutair vṛtaḥ śatrubalapramardanaiḥR_6,057.014.1
rarāja rājā maghavān yathāmarair vṛto mahādānavadarpanāśanaiḥR_6,057.014.2
sa putrān saṃpariṣvajya bhūṣayitvā ca bhūṣaṇaiḥR_6,057.015.1
āśīrbhiś ca praśastābhiḥ preṣayām āsa saṃyugeR_6,057.015.2
mahodaramahāpārśvau bhrātarau cāpi rāvaṇaḥR_6,057.016.1
rakṣaṇārthaṃ kumārāṇāṃ preṣayām āsa saṃyugeR_6,057.016.2
te 'bhivādya mahātmānaṃ rāvaṇaṃ ripurāvaṇamR_6,057.017.1
kṛtvā pradakṣiṇaṃ caiva mahākāyāḥ pratasthireR_6,057.017.2
sarvauṣadhībhir gandhaiś ca samālabhya mahābalāḥR_6,057.018.1
nirjagmur nairṛtaśreṣṭhāḥ ṣaḍ ete yuddhakāṅkṣiṇaḥR_6,057.018.2
tataḥ sudarśanaṃ nāma nīlajīmūtasaṃnibhamR_6,057.019.1
airāvatakule jātam āruroha mahodaraḥR_6,057.019.2
sarvāyudhasamāyuktaṃ tūṇībhiś ca svalaṃkṛtamR_6,057.020.1
rarāja gajam āsthāya savitevāstamūrdhaniR_6,057.020.2
hayottamasamāyuktaṃ sarvāyudhasamākulamR_6,057.021.1
āruroha rathaśreṣṭhaṃ triśirā rāvaṇātmajaḥR_6,057.021.2
triśirā ratham āsthāya virarāja dhanurdharaḥR_6,057.022.1
savidyudulkaḥ sajvālaḥ sendracāpa ivāmbudaḥR_6,057.022.2
tribhiḥ kirīṭais triśirāḥ śuśubhe sa rathottameR_6,057.023.1
himavān iva śailendras tribhiḥ kāñcanaparvataiḥR_6,057.023.2
atikāyo 'pi tejasvī rākṣasendrasutas tadāR_6,057.024.1
āruroha rathaśreṣṭhaṃ śreṣṭhaḥ sarvadhanuṣmatāmR_6,057.024.2
sucakrākṣaṃ susaṃyuktaṃ sānukarṣaṃ sakūbaramR_6,057.025.1
tūṇībāṇāsanair dīptaṃ prāsāsi parighākulamR_6,057.025.2
sa kāñcanavicitreṇa kirīṭena virājatāR_6,057.026.1
bhūṣaṇaiś ca babhau meruḥ prabhābhir iva bhāsvaraḥR_6,057.026.2
sa rarāja rathe tasmin rājasūnur mahābalaḥR_6,057.027.1
vṛto nairṛtaśārdūlair vajrapāṇir ivāmaraiḥR_6,057.027.2
hayam uccaiḥśravaḥ prakhyaṃ śvetaṃ kanakabhūṣaṇamR_6,057.028.1
manojavaṃ mahākāyam āruroha narāntakaḥR_6,057.028.2
gṛhītvā prāsam uklābhaṃ virarāja narāntakaḥR_6,057.029.1
śaktim ādāya tejasvī guhaḥ śatruṣv ivāhaveR_6,057.029.2
devāntakaḥ samādāya parighaṃ vajrabhūṣaṇamR_6,057.030.1
parigṛhya giriṃ dorbhyāṃ vapur viṣṇor viḍambayanR_6,057.030.2
mahāpārśvo mahātejā gadām ādāya vīryavānR_6,057.031.1
virarāja gadāpāṇiḥ kubera iva saṃyugeR_6,057.031.2
te pratasthur mahātmāno balair apratimair vṛtāḥR_6,057.032.1
surā ivāmarāvatyāṃ balair apratimair vṛtāḥR_6,057.032.2
tān gajaiś ca turaṃgaiś ca rathaiś cāmbudanisvanaiḥR_6,057.033.1
anujagmur mahātmāno rākṣasāḥ pravarāyudhāḥR_6,057.033.2
te virejur mahātmāno kumārāḥ sūryavarcasaḥR_6,057.034.1
kirīṭinaḥ śriyā juṣṭā grahā dīptā ivāmbareR_6,057.034.2
pragṛhītā babhau teṣāṃ chatrāṇām āvaliḥ sitāR_6,057.035.1
śāradābhrapratīkāśāṃ haṃsāvalir ivāmbareR_6,057.035.2
maraṇaṃ vāpi niścitya śatrūṇāṃ vā parājayamR_6,057.036.1
iti kṛtvā matiṃ vīrā nirjagmuḥ saṃyugārthinaḥR_6,057.036.2
jagarjuś ca praṇeduś ca cikṣipuś cāpi sāyakānR_6,057.037.1
jahṛṣuś ca mahātmāno niryānto yuddhadurmadāḥR_6,057.037.2
kṣveḍitāsphoṭaninadaiḥ saṃcacāleva medinīR_6,057.038.1
rakṣasāṃ siṃhanādaiś ca pusphoṭeva tadāmbaramR_6,057.038.2
te 'bhiniṣkramya muditā rākṣasendrā mahābalāḥR_6,057.039.1
dadṛśur vānarānīkaṃ samudyataśilānagamR_6,057.039.2
harayo 'pi mahātmāno dadṛśur nairṛtaṃ balamR_6,057.040.1
hastyaśvarathasaṃbādhaṃ kiṅkiṇīśatanāditamR_6,057.040.2
nīlajīmūtasaṃkāśaṃ samudyatamahāyudhamR_6,057.041.1
dīptānalaraviprakhyair nairṛtaiḥ sarvato vṛtamR_6,057.041.2
tad dṛṣṭvā balam āyāntaṃ labdhalakṣyāḥ plavaṃgamāḥR_6,057.042.1
samudyatamahāśailāḥ saṃpraṇedur muhur muhuḥR_6,057.042.2
tataḥ samudghuṣṭaravaṃ niśamya rakṣogaṇā vānarayūthapānāmR_6,057.043.1
amṛṣyamāṇāḥ paraharṣam ugraṃ mahābalā bhīmataraṃ vineduḥR_6,057.043.2
te rākṣasabalaṃ ghoraṃ praviśya hariyūthapāḥR_6,057.044.1
vicerur udyataiḥ śailair nagāḥ śikhariṇo yathāR_6,057.044.2
ke cid ākāśam āviśya ke cid urvyāṃ plavaṃgamāḥR_6,057.045.1
rakṣaḥsainyeṣu saṃkruddhāś cerur drumaśilāyudhāḥR_6,057.045.2
te pādapaśilāśailaiś cakrur vṛṣṭim anuttamāmR_6,057.046.1
bāṇaughair vāryamāṇāś ca harayo bhīmavikramāḥR_6,057.046.2
siṃhanādān vineduś ca raṇe rākṣasavānarāḥR_6,057.047.1
śilābhiś cūrṇayām āsur yātudhānān plavaṃgamāḥR_6,057.047.2
nijaghnuḥ saṃyuge kruddhāḥ kavacābharaṇāvṛtānR_6,057.048.1
ke cid rathagatān vīrān gajavājigatān apiR_6,057.048.2
śailaśṛṅganipātaiś ca muṣṭibhir vāntalocanāḥR_6,057.049.1
celuḥ petuś ca neduś ca tatra rākṣasapuṃgavāḥR_6,057.049.2
tataḥ śailaiś ca khaḍgaiś ca visṛṣṭair harirākṣasaiḥR_6,057.050.1
muhūrtenāvṛtā bhūmir abhavac choṇitāplutāR_6,057.050.2
vikīrṇaparvatākārai rakṣobhir arimardanaiḥR_6,057.051.1
ākṣiptāḥ kṣipyamāṇāś ca bhagnaśūlāś ca vānaraiḥR_6,057.051.2
vānarān vānarair eva jagnus te rajanīcarāḥR_6,057.052.1
rākṣasān rākṣasair eva jaghnus te vānarā apiR_6,057.052.2
ākṣipya ca śilās teṣāṃ nijaghnū rākṣasā harīnR_6,057.053.1
teṣāṃ cācchidya śastrāṇi jaghnū rakṣāṃsi vānarāḥR_6,057.053.2
nijaghnuḥ śailaśūlāstrair vibhiduś ca parasparamR_6,057.054.1
siṃhanādān vineduś ca raṇe vānararākṣasāḥR_6,057.054.2
chinnavarmatanutrāṇā rākṣasā vānarair hatāḥR_6,057.055.1
rudhiraṃ prasrutās tatra rasasāram iva drumāḥR_6,057.055.2
rathena ca rathaṃ cāpi vāraṇena ca vāraṇamR_6,057.056.1
hayena ca hayaṃ ke cin nijaghnur vānarā raṇeR_6,057.056.2
kṣuraprair ardhacandraiś ca bhallaiś ca niśitaiḥ śaraiḥR_6,057.057.1
rākṣasā vānarendrāṇāṃ cicchiduḥ pādapāñ śilāḥR_6,057.057.2
vikīrṇaiḥ parvatāgraiś ca drumaiś chinnaiś ca saṃyugeR_6,057.058.1
hataiś ca kapirakṣobhir durgamā vasudhābhavatR_6,057.058.2
tasmin pravṛtte tumule vimarde prahṛṣyamāṇeṣu valī mukheṣuR_6,057.059.1
nipātyamāneṣu ca rākṣaseṣu maharṣayo devagaṇāś ca neduḥR_6,057.059.2
tato hayaṃ mārutatulyavegam āruhya śaktiṃ niśitāṃ pragṛhyaR_6,057.060.1
narāntako vānararājasainyaṃ mahārṇavaṃ mīna ivāviveśaR_6,057.060.2
sa vānarān saptaśatāni vīraḥ prāsena dīptena vinirbibhedaR_6,057.061.1
ekaḥ kṣaṇenendraripur mahātmā jaghāna sainyaṃ haripuṃgavānāmR_6,057.061.2
dadṛśuś ca mahātmānaṃ hayapṛṣṭhe pratiṣṭhitamR_6,057.062.1
carantaṃ harisainyeṣu vidyādharamaharṣayaḥR_6,057.062.2
sa tasya dadṛśe mārgo māṃsaśoṇitakardamaḥR_6,057.063.1
patitaiḥ parvatākārair vānarair abhisaṃvṛtaḥR_6,057.063.2
yāvad vikramituṃ buddhiṃ cakruḥ plavagapuṃgavāḥR_6,057.064.1
tāvad etān atikramya nirbibheda narāntakaḥR_6,057.064.2
jvalantaṃ prāsam udyamya saṃgrāmānte narāntakaḥR_6,057.065.1
dadāha harisainyāni vanānīva vibhāvasuḥR_6,057.065.2
yāvad utpāṭayām āsur vṛkṣāñ śailān vanaukasaḥR_6,057.066.1
tāvat prāsahatāḥ petur vajrakṛttā ivācalāḥR_6,057.066.2
dikṣu sarvāsu balavān vicacāra narāntakaḥR_6,057.067.1
pramṛdnan sarvato yuddhe prāvṛṭkāle yathānilaḥR_6,057.067.2
na śekur dhāvituṃ vīrā na sthātuṃ spandituṃ kutaḥR_6,057.068.1
utpatantaṃ sthitaṃ yāntaṃ sarvān vivyādha vīryavānR_6,057.068.2
ekenāntakakalpena prāsenādityatejasāR_6,057.069.1
bhinnāni harisainyāni nipetur dharaṇītaleR_6,057.069.2
vajraniṣpeṣasadṛśaṃ prāsasyābhinipātanamR_6,057.070.1
na śekur vānarāḥ soḍhuṃ te vinedur mahāsvanamR_6,057.070.2
patatāṃ harivīrāṇāṃ rūpāṇi pracakāśireR_6,057.071.1
vajrabhinnāgrakūṭānāṃ śailānāṃ patatām ivaR_6,057.071.2
ye tu pūrvaṃ mahātmānaḥ kumbhakarṇena pātitāḥR_6,057.072.1
te 'svasthā vānaraśreṣṭhāḥ sugrīvam upatasthireR_6,057.072.2
viprekṣamāṇaḥ sugrīvo dadarśa harivāhinīmR_6,057.073.1
narāntakabhayatrastāṃ vidravantīm itas tataḥR_6,057.073.2
vidrutāṃ vāhinīṃ dṛṣṭvā sa dadarśa narāntakamR_6,057.074.1
gṛhītaprāsam āyāntaṃ hayapṛṣṭhe pratiṣṭhitamR_6,057.074.2
athovāca mahātejāḥ sugrīvo vānarādhipaḥR_6,057.075.1
kumāram aṅgadaṃ vīraṃ śakratulyaparākramamR_6,057.075.2
gacchainaṃ rākṣasaṃ vīra yo 'sau turagam āsthitaḥR_6,057.076.1
kṣobhayantaṃ haribalaṃ kṣipraṃ prāṇair viyojayaR_6,057.076.2
sa bhartur vacanaṃ śrutvā niṣpapātāṅgadas tadāR_6,057.077.1
anīkān meghasaṃkāśān meghānīkād ivāṃśumānR_6,057.077.2
śailasaṃghātasaṃkāśo harīṇām uttamo 'ṅgadaḥR_6,057.078.1
rarājāṅgadasaṃnaddhaḥ sadhātur iva parvataḥR_6,057.078.2
nirāyudho mahātejāḥ kevalaṃ nakhadaṃṣṭravānR_6,057.079.1
narāntakam abhikramya vāliputro 'bravīd vacaḥR_6,057.079.2
tiṣṭha kiṃ prākṛtair ebhir haribhis tvaṃ kariṣyasiR_6,057.080.1
asmin vajrasamasparśe prāsaṃ kṣipa mamorasiR_6,057.080.2
aṅgadasya vacaḥ śrutvā pracukrodha narāntakaḥR_6,057.081.1
saṃdaśya daśanair oṣṭhaṃ niśvasya ca bhujaṃgavatR_6,057.081.2
sa prāsam āvidhya tadāṅgadāya samujjvalantaṃ sahasotsasarjaR_6,057.082.1
sa vāliputrorasi vajrakalpe babhūva bhagno nyapatac ca bhūmauR_6,057.082.2
taṃ prāsam ālokya tadā vibhagnaṃ suparṇakṛttoragabhogakalpamR_6,057.083.1
talaṃ samudyamya sa vāliputras turaṃgamasyābhijaghāna mūrdhniR_6,057.083.2
nimagnapādaḥ sphuṭitākṣi tāro niṣkrāntajihvo 'calasaṃnikāśaḥR_6,057.084.1
sa tasya vājī nipapāta bhūmau talaprahāreṇa vikīrṇamūrdhāR_6,057.084.2
narāntakaḥ krodhavaśaṃ jagāma hataṃ turagaṃ patitaṃ nirīkṣyaR_6,057.085.1
sa muṣṭim udyamya mahāprabhāvo jaghāna śīrṣe yudhi vāliputramR_6,057.085.2
athāṅgado muṣṭivibhinnamūrdhā susrāva tīvraṃ rudhiraṃ bhṛśoṣṇamR_6,057.086.1
muhur vijajvāla mumoha cāpi saṃjñāṃ samāsādya visiṣmiye caR_6,057.086.2
athāṅgado vajrasamānavegaṃ saṃvartya muṣṭiṃ giriśṛṅgakalpamR_6,057.087.1
nipātayām āsa tadā mahātmā narāntakasyorasi vāliputraḥR_6,057.087.2
sa muṣṭiniṣpiṣṭavibhinnavakṣā jvālāṃ vamañ śoṇitadigdhagātraḥR_6,057.088.1
narāntako bhūmitale papāta yathācalo vajranipātabhagnaḥR_6,057.088.2
athāntarikṣe tridaśottamānāṃ vanaukasāṃ caiva mahāpraṇādaḥR_6,057.089.1
babhūva tasmin nihate 'gryavīre narāntake vālisutena saṃkhyeR_6,057.089.2
athāṅgado rāmamanaḥ praharṣaṇaṃ suduṣkaraṃ taṃ kṛtavān hi vikramamR_6,057.090.1
visiṣmiye so 'py ativīrya vikramaḥ punaś ca yuddhe sa babhūva harṣitaḥR_6,057.090.2
narāntakaṃ hataṃ dṛṣṭvā cukruśur nairṛtarṣabhāḥR_6,058.001.1
devāntakas trimūrdhā ca paulastyaś ca mahodaraḥR_6,058.001.2
ārūḍho meghasaṃkāśaṃ vāraṇendraṃ mahodaraḥR_6,058.002.1
vāliputraṃ mahāvīryam abhidudrāva vīryavānR_6,058.002.2
bhrātṛvyasanasaṃtaptas tadā devāntako balīR_6,058.003.1
ādāya parighaṃ dīptam aṅgadaṃ samabhidravatR_6,058.003.2
ratham ādityasaṃkāśaṃ yuktaṃ paramavājibhiḥR_6,058.004.1
āsthāya triśirā vīro vāliputram athābhyayātR_6,058.004.2
sa tribhir devadarpaghnair nairṛtendrair abhidrutaḥR_6,058.005.1
vṛkṣam utpāṭayām āsa mahāviṭapam aṅgadaḥR_6,058.005.2
devāntakāya taṃ vīraś cikṣepa sahasāṅgadaḥR_6,058.006.1
mahāvṛkṣaṃ mahāśākhaṃ śakro dīptam ivāśanimR_6,058.006.2
triśirās taṃ praciccheda śarair āśīviṣopamaiḥR_6,058.007.1
sa vṛkṣaṃ kṛttam ālokya utpapāta tato 'ṅgadaḥR_6,058.007.2
sa vavarṣa tato vṛkṣāñ śilāś ca kapikuñjaraḥR_6,058.008.1
tān praciccheda saṃkruddhas triśirā niśitaiḥ śaraiḥR_6,058.008.2
parighāgreṇa tān vṛkṣān babhañja ca surāntakaḥR_6,058.009.1
triśirāś cāṅgadaṃ vīram abhidudrāva sāyakaiḥR_6,058.009.2
gajena samabhidrutya vāliputraṃ mahodaraḥR_6,058.010.1
jaghānorasi saṃkruddhas tomarair vajrasaṃnibhaiḥR_6,058.010.2
devāntakaś ca saṃkruddhaḥ parigheṇa tadāṅgadamR_6,058.011.1
upagamyābhihatyāśu vyapacakrāma vegavānR_6,058.011.2
sa tribhir nairṛtaśreṣṭhair yugapat samabhidrutaḥR_6,058.012.1
na vivyathe mahātejā vāliputraḥ pratāpavānR_6,058.012.2
talena bhṛśam utpatya jaghānāsya mahāgajamR_6,058.013.1
petatur locane tasya vinanāda sa vāraṇaḥR_6,058.013.2
viṣāṇaṃ cāsya niṣkṛṣya vāliputro mahābalaḥR_6,058.014.1
devāntakam abhidrutya tāḍayām āsa saṃyugeR_6,058.014.2
sa vihvalitasarvāṅgo vātoddhata iva drumaḥR_6,058.015.1
lākṣārasasavarṇaṃ ca susrāva rudhiraṃ mukhātR_6,058.015.2
athāśvāsya mahātejāḥ kṛcchrād devāntako balīR_6,058.016.1
āvidhya parighaṃ ghoram ājaghāna tadāṅgadamR_6,058.016.2
parighābhihataś cāpi vānarendrātmajas tadāR_6,058.017.1
jānubhyāṃ patito bhūmau punar evotpapāta haR_6,058.017.2
samutpatantaṃ triśirās tribhir āśīviṣopamaiḥR_6,058.018.1
ghorair haripateḥ putraṃ lalāṭe 'bhijaghāna haR_6,058.018.2
tato 'ṅgadaṃ parikṣiptaṃ tribhir nairṛtapuṃgavaiḥR_6,058.019.1
hanūmān api vijñāya nīlaś cāpi pratasthatuḥR_6,058.019.2
tataś cikṣepa śailāgraṃ nīlas triśirase tadāR_6,058.020.1
tad rāvaṇasuto dhīmān bibheda niśitaiḥ śaraiḥR_6,058.020.2
tad bāṇaśatanirbhinnaṃ vidāritaśilātalamR_6,058.021.1
savisphuliṅgaṃ sajvālaṃ nipapāta gireḥ śiraḥR_6,058.021.2
tato jṛmbhitam ālokya harṣād devāntakas tadāR_6,058.022.1
parigheṇābhidudrāva mārutātmajam āhaveR_6,058.022.2
tam āpatantam utpatya hanūmān mārutātmajaḥR_6,058.023.1
ājaghāna tadā mūrdhni vajravegena muṣṭināR_6,058.023.2
sa muṣṭiniṣpiṣṭavikīrṇamūrdhā nirvāntadantākṣivilambijihvaḥR_6,058.024.1
devāntako rākṣasarājasūnur gatāsur urvyāṃ sahasā papātaR_6,058.024.2
tasmin hate rākṣasayodhamukhye mahābale saṃyati devaśatrauR_6,058.025.1
kruddhas trimūrdhā niśitāgram ugraṃ vavarṣa nīlorasi bāṇavarṣamR_6,058.025.2
sa taiḥ śaraughair abhivarṣyamāṇo vibhinnagātraḥ kapisainyapālaḥR_6,058.026.1
nīlo babhūvātha visṛṣṭagātro viṣṭambhitas tena mahābalenaR_6,058.026.2
tatas tu nīlaḥ pratilabhya saṃjñāṃ śailaṃ samutpāṭya savṛkṣaṣaṇḍamR_6,058.027.1
tataḥ samutpatya bhṛśogravego mahodaraṃ tena jaghāna mūrdhniR_6,058.027.2
tataḥ sa śailābhinipātabhagno mahodaras tena saha dvipenaR_6,058.028.1
vipothito bhūmitale gatāsuḥ papāta varjābhihato yathādriḥR_6,058.028.2
pitṛvyaṃ nihataṃ dṛṣṭvā triśirāś cāpam ādadeR_6,058.029.1
hanūmantaṃ ca saṃkruddho vivyādha niśitaiḥ śaraiḥR_6,058.029.2
hanūmāṃs tu samutpatya hayāṃs triśirasas tadāR_6,058.030.1
vidadāra nakhaiḥ kruddho gajendraṃ mṛgarāḍ ivaR_6,058.030.2
atha śaktiṃ samādāya kālarātrim ivāntakaḥR_6,058.031.1
cikṣepānilaputrāya triśirā rāvaṇātmajaḥR_6,058.031.2
divi kṣiptām ivolkāṃ tāṃ śaktiṃ kṣiptām asaṃgatāmR_6,058.032.1
gṛhītvā hariśārdūlo babhañja ca nanāda caR_6,058.032.2
tāṃ dṛṣṭvā ghorasaṃkāśāṃ śaktiṃ bhagnāṃ hanūmatāR_6,058.033.1
prahṛṣṭā vānaragaṇā vinedur jaladā ivaR_6,058.033.2
tataḥ khaḍgaṃ samudyamya triśirā rākṣasottamaḥR_6,058.034.1
nicakhāna tadā roṣād vānarendrasya vakṣasiR_6,058.034.2
khaḍgaprahārābhihato hanūmān mārutātmajaḥR_6,058.035.1
ājaghāna trimūrdhānaṃ talenorasi vīryavānR_6,058.035.2
sa talabhihatas tena srastahastāmbaro bhuviR_6,058.036.1
nipapāta mahātejās triśirās tyaktacetanaḥR_6,058.036.2
sa tasya patataḥ khaḍgaṃ samācchidya mahākapiḥR_6,058.037.1
nanāda girisaṃkāśas trāsayan sarvanairṛtānR_6,058.037.2
amṛṣyamāṇas taṃ ghoṣam utpapāta niśācaraḥR_6,058.038.1
utpatya ca hanūmantaṃ tāḍayām āsa muṣṭināR_6,058.038.2
tena muṣṭiprahāreṇa saṃcukopa mahākapiḥR_6,058.039.1
kupitaś ca nijagrāha kirīṭe rākṣasarṣabhamR_6,058.039.2
sa tasya śīrṣāṇy asinā śitena kirīṭajuṣṭāni sakuṇḍalāniR_6,058.040.1
kruddhaḥ praciccheda suto 'nilasya tvaṣṭuḥ sutasyeva śirāṃsi śakraḥR_6,058.040.2
tāny āyatākṣāṇy agasaṃnibhāni pradīptavaiśvānaralocanāniR_6,058.041.1
petuḥ śirāṃsīndraripor dharaṇyāṃ jyotīṃṣi muktāni yathārkamārgātR_6,058.041.2
tasmin hate devaripau triśīrṣe hanūmata śakraparākrameṇaR_6,058.042.1
neduḥ plavaṃgāḥ pracacāla bhūmī rakṣāṃsy atho dudruvire samantātR_6,058.042.2
hataṃ triśirasaṃ dṛṣṭvā tathaiva ca mahodaramR_6,058.043.1
hatau prekṣya durādharṣau devāntakanarāntakauR_6,058.043.2
cukopa paramāmarṣī mahāpārśvo mahābalaḥR_6,058.044.1
jagrāhārciṣmatīṃ cāpi gadāṃ sarvāyasīṃ śubhāmR_6,058.044.2
hemapaṭṭaparikṣiptāṃ māṃsaśoṇitalepanāmR_6,058.045.1
virājamānāṃ vapuṣā śatruśoṇitarañjitāmR_6,058.045.2
tejasā saṃpradīptāgrāṃ raktamālyavibhūṣitāmR_6,058.046.1
airāvatamahāpadmasārvabhauma bhayāvahāmR_6,058.046.2
gadām ādāya saṃkruddho mahāpārśvo mahābalaḥR_6,058.047.1
harīn samabhidudrāva yugāntāgnir iva jvalanR_6,058.047.2
atharṣayaḥ samutpatya vānaro ravaṇānujamR_6,058.048.1
mahāpārśvam upāgamya tasthau tasyāgrato balīR_6,058.048.2
taṃ purastāt sthitaṃ dṛṣṭvā vānaraṃ parvatopamamR_6,058.049.1
ājaghānorasi kruddho gadayā vajrakalpayāR_6,058.049.2
sa tayābhihatas tena gadayā vānararṣabhaḥR_6,058.050.1
bhinnavakṣāḥ samādhūtaḥ susrāva rudhiraṃ bahuR_6,058.050.2
sa saṃprāpya cirāt saṃjñām ṛṣabho vānararṣabhaḥR_6,058.051.1
kruddho visphuramāṇauṣṭho mahāpārśvam udaikṣataR_6,058.051.2
tāṃ gṛhītvā gadāṃ bhīmām āvidhya ca punaḥ punaḥR_6,058.052.1
mattānīkaṃ mahāpārśvaṃ jaghāna raṇamūrdhaniR_6,058.052.2
sa svayā gadayā bhinno vikīrṇadaśanekṣaṇaḥR_6,058.053.1
nipapāta mahāpārśvo vajrāhata ivācalaḥR_6,058.053.2
tasmin hate bhrātari rāvaṇasya tan nairṛtānāṃ balam arṇavābhamR_6,058.054.1
tyaktāyudhaṃ kevalajīvitārthaṃ dudrāva bhinnārṇavasaṃnikāśamR_6,058.054.2
svabalaṃ vyathitaṃ dṛṣṭvā tumulaṃ lomaharṣaṇamR_6,059.001.1
bhrātṝṃś ca nihatān dṛṣṭvā śakratulyaparākramānR_6,059.001.2
pitṛvyau cāpi saṃdṛśya samare saṃniṣūditauR_6,059.002.1
mahodaramahāpārśvau bhrātarau rākṣasarṣabhauR_6,059.002.2
cukopa ca mahātejā brahmadattavaro yudhiR_6,059.003.1
atikāyo 'drisaṃkāśo devadānavadarpahāR_6,059.003.2
sa bhāskarasahasrasya saṃghātam iva bhāsvaramR_6,059.004.1
ratham āsthāya śakrārir abhidudrāva vānarānR_6,059.004.2
sa visphārya mahac cāpaṃ kirīṭī mṛṣṭakuṇḍalaḥR_6,059.005.1
nāma viśrāvayām āsa nanāda ca mahāsvanamR_6,059.005.2
tena siṃhapraṇādena nāmaviśrāvaṇena caR_6,059.006.1
jyāśabdena ca bhīmena trāsayām āsa vānarānR_6,059.006.2
te tasya rūpam ālokya yathā viṣṇos trivikrameR_6,059.007.1
bhayārtā vānarāḥ sarve vidravanti diśo daśaR_6,059.007.2
te 'tikāyaṃ samāsādya vānarā mūḍhacetasaḥR_6,059.008.1
śaraṇyaṃ śaraṇaṃ jagmur lakṣmaṇāgrajam āhaveR_6,059.008.2
tato 'tikāyaṃ kākutstho rathasthaṃ parvatopamamR_6,059.009.1
dadarśa dhanvinaṃ dūrād garjantaṃ kālameghavatR_6,059.009.2
sa taṃ dṛṣṭvā mahātmānaṃ rāghavas tu suvismitaḥR_6,059.010.1
vānarān sāntvayitvā tu vibhīṣaṇam uvāca haR_6,059.010.2
ko 'sau parvatasaṃkāśo dhanuṣmān harilocanaḥR_6,059.011.1
yukte hayasahasreṇa viśāle syandane sthitaḥR_6,059.011.2
ya eṣa niśitaiḥ śūlaiḥ sutīkṣṇaiḥ prāsatomaraiḥR_6,059.012.1
arciṣmadbhir vṛto bhāti bhūtair iva maheśvaraḥR_6,059.012.2
kālajihvāprakāśābhir ya eṣo 'bhivirājateR_6,059.013.1
āvṛto rathaśaktībhir vidyudbhir iva toyadaḥR_6,059.013.2
dhanūṃsi cāsya sajyāni hemapṛṣṭhāni sarvaśaḥR_6,059.014.1
śobhayanti rathaśreṣṭhaṃ śakrapātam ivāmbaramR_6,059.014.2
ka eṣa rakṣaḥ śārdūlo raṇabhūmiṃ virājayanR_6,059.015.1
abhyeti rathināṃ śreṣṭho rathenādityatejasāR_6,059.015.2
dhvajaśṛṅgapratiṣṭhena rāhuṇābhivirājateR_6,059.016.1
sūryaraśmiprabhair bāṇair diśo daśa virājayanR_6,059.016.2
triṇataṃ meghanirhrādaṃ hemapṛṣṭham alaṃkṛtamR_6,059.017.1
śatakratudhanuḥprakhyaṃ dhanuś cāsya virājateR_6,059.017.2
sadhvajaḥ sapatākaś ca sānukarṣo mahārathaḥR_6,059.018.1
catuḥsādisamāyukto meghastanitanisvanaḥR_6,059.018.2
viṃśatir daśa cāṣṭau ca tūṇīraratham āsthitāḥR_6,059.019.1
kārmukāṇi ca bhīmāni jyāś ca kāñcanapiṅgalāḥR_6,059.019.2
dvau ca khaḍgau rathagatau pārśvasthau pārśvaśobhinauR_6,059.020.1
caturhastatsarucitau vyaktahastadaśāyatauR_6,059.020.2
raktakaṇṭhaguṇo dhīro mahāparvatasaṃnibhaḥR_6,059.021.1
kālaḥ kālamahāvaktro meghastha iva bhāskaraḥR_6,059.021.2
kāñcanāṅgadanaddhābhyāṃ bhujābhyām eṣa śobhateR_6,059.022.1
śṛṅgābhyām iva tuṅgābhyāṃ himavān parvatottamaḥR_6,059.022.2
kuṇḍalābhyāṃ tu yasyaitad bhāti vaktraṃ śubhekṣaṇamR_6,059.023.1
punarvasvantaragataṃ pūrṇabimbam ivaindavamR_6,059.023.2
ācakṣva me mahābāho tvam enaṃ rākṣasottamamR_6,059.024.1
yaṃ dṛṣṭvā vānarāḥ sarve bhayārtā vidrutā diśaḥR_6,059.024.2
sa pṛṣṭho rājaputreṇa rāmeṇāmitatejasāR_6,059.025.1
ācacakṣe mahātejā rāghavāya vibhīṣaṇaḥR_6,059.025.2
daśagrīvo mahātejā rājā vaiśravaṇānujaḥR_6,059.026.1
bhīmakarmā mahotsāho rāvaṇo rākṣasādhipaḥR_6,059.026.2
tasyāsīd vīryavān putro rāvaṇapratimo raṇeR_6,059.027.1
vṛddhasevī śrutadharaḥ sarvāstraviduṣāṃ varaḥR_6,059.027.2
aśvapṛṣṭhe rathe nāge khaḍge dhanuṣi karṣaṇeR_6,059.028.1
bhede sāntve ca dāne ca naye mantre ca saṃmataḥR_6,059.028.2
yasya bāhuṃ samāśritya laṅkā bhavati nirbhayāR_6,059.029.1
tanayaṃ dhānyamālinyā atikāyam imaṃ viduḥR_6,059.029.2
etenārādhito brahmā tapasā bhāvitātmanāR_6,059.030.1
astrāṇi cāpy avāptāni ripavaś ca parājitāḥR_6,059.030.2
surāsurair avadhyatvaṃ dattam asmai svayambhuvāR_6,059.031.1
etac ca kavacaṃ divyaṃ rathaś caiṣo 'rkabhāskaraḥR_6,059.031.2
etena śataśo devā dānavāś ca parājitāḥR_6,059.032.1
rakṣitāni ca rakṣāmi yakṣāś cāpi niṣūditāḥR_6,059.032.2
vajraṃ viṣṭambhitaṃ yena bāṇair indrasya dhīmataḥR_6,059.033.1
pāśaḥ salilarājasya yuddhe pratihatas tathāR_6,059.033.2
eṣo 'tikāyo balavān rākṣasānām atharṣabhaḥR_6,059.034.1
rāvaṇasya suto dhīmān devadanava darpahāR_6,059.034.2
tad asmin kriyatāṃ yatnaḥ kṣipraṃ puruṣapuṃgavaR_6,059.035.1
purā vānarasainyāni kṣayaṃ nayati sāyakaiḥR_6,059.035.2
tato 'tikāyo balavān praviśya harivāhinīmR_6,059.036.1
visphārayām āsa dhanur nanāda ca punaḥ punaḥR_6,059.036.2
taṃ bhīmavapuṣaṃ dṛṣṭvā rathasthaṃ rathināṃ varamR_6,059.037.1
abhipetur mahātmāno ye pradhānāḥ plavaṃgamāḥR_6,059.037.2
kumudo dvivido maindo nīlaḥ śarabha eva caR_6,059.038.1
pādapair giriśṛṅgaiś ca yugapat samabhidravanR_6,059.038.2
teṣāṃ vṛkṣāṃś ca śailāṃś ca śaraiḥ kāñcanabhūṣaṇaiḥR_6,059.039.1
atikāyo mahātejāś cicchedāstravidāṃ varaḥR_6,059.039.2
tāṃś caiva sarān sa harīñ śaraiḥ sarvāyasair balīR_6,059.040.1
vivyādhābhimukhaḥ saṃkhye bhīmakāyo niśācaraḥR_6,059.040.2
te 'rditā bāṇabarṣeṇa bhinnagātrāḥ plavaṃgamāḥR_6,059.041.1
na śekur atikāyasya pratikartuṃ mahāraṇeR_6,059.041.2
tat sainyaṃ harivīrāṇāṃ trāsayām āsa rākṣasaḥR_6,059.042.1
mṛgayūtham iva kruddho harir yauvanam āsthitaḥR_6,059.042.2
sa rāṣasendro harisainyamadhye nāyudhyamānaṃ nijaghāna kaṃ citR_6,059.043.1
upetya rāmaṃ sadhanuḥ kalāpī sagarvitaṃ vākyam idaṃ babhāṣeR_6,059.043.2
rathe sthito 'haṃ śaracāpapāṇir na prākṛtaṃ kaṃ cana yodhayāmiR_6,059.044.1
yasyāsti śaktir vyavasāya yuktā dadātuṃ me kṣipram ihādya yuddhamR_6,059.044.2
tat tasya vākyaṃ bruvato niśamya cukopa saumitrir amitrahantāR_6,059.045.1
amṛṣyamāṇaś ca samutpapāta jagrāha cāpaṃ ca tataḥ smayitvāR_6,059.045.2
kruddhaḥ saumitrir utpatya tūṇād ākṣipya sāyakamR_6,059.046.1
purastād atikāyasya vicakarṣa mahad dhanuḥR_6,059.046.2
pūrayan sa mahīṃ śailān ākāśaṃ sāgaraṃ diśaḥR_6,059.047.1
jyāśabdo lakṣmaṇasyogras trāsayan rajanīcarānR_6,059.047.2
saumitreś cāpanirghoṣaṃ śrutvā pratibhayaṃ tadāR_6,059.048.1
visiṣmiye mahātejā rākṣasendrātmajo balīR_6,059.048.2
athātikāyaḥ kupito dṛṣṭvā lakṣmaṇam utthitamR_6,059.049.1
ādāya niśitaṃ bāṇam idaṃ vacanam abravītR_6,059.049.2
bālas tvam asi saumitre vikrameṣv avicakṣaṇaḥR_6,059.050.1
gaccha kiṃ kālasadṛśaṃ māṃ yodhayitum icchasiR_6,059.050.2
na hi madbāhusṛṣṭānām astrāṇāṃ himavān apiR_6,059.051.1
soḍhum utsahate vegam antarikṣam atho mahīR_6,059.051.2
sukhaprasuptaṃ kālāgniṃ prabodhayitum icchasiR_6,059.052.1
nyasya cāpaṃ nivartasva mā prāṇāñ jahi madgataḥR_6,059.052.2
atha vā tvaṃ pratiṣṭabdho na nivartitum icchasiR_6,059.053.1
tiṣṭha prāṇān parityajya gamiṣyasi yamakṣayamR_6,059.053.2
paśya me niśitān bāṇān aridarpaniṣūdanānR_6,059.054.1
īśvarāyudhasaṃkāśāṃs taptakāñcanabhūṣaṇānR_6,059.054.2
eṣa te sarpasaṃkāśo bāṇaḥ pāsyati śoṇitamR_6,059.055.1
mṛgarāja iva kruddho nāgarājasya śoṇitamR_6,059.055.2
śrutvātikāyasya vacaḥ saroṣaṃ sagarvitaṃ saṃyati rājaputraḥR_6,059.056.1
sa saṃcukopātibalo bṛhacchrīr uvāca vākyaṃ ca tato mahārthamR_6,059.056.2
na vākyamātreṇa bhavān pradhāno na katthanāt satpuruṣā bhavantiR_6,059.057.1
mayi sthite dhanvini bāṇapāṇau vidarśayasvātmabalaṃ durātmanR_6,059.057.2
karmaṇā sūcayātmānaṃ na vikatthitum arhasiR_6,059.058.1
pauruṣeṇa tu yo yuktaḥ sa tu śūra iti smṛtaḥR_6,059.058.2
sarvāyudhasamāyukto dhanvī tvaṃ ratham āsthitaḥR_6,059.059.1
śarair vā yadi vāpy astrair darśayasva parākramamR_6,059.059.2
tataḥ śiras te niśitaiḥ pātayiṣyāmy ahaṃ śaraiḥR_6,059.060.1
mārutaḥ kālasaṃpakvaṃ vṛntāt tālaphalaṃ yathāR_6,059.060.2
adya te māmakā bāṇās taptakāñcanabhūṣaṇāḥR_6,059.061.1
pāsyanti rudhiraṃ gātrād bāṇaśalyāntarotthitamR_6,059.061.2
bālo 'yam iti vijñāya na māvajñātum arhasiR_6,059.062.1
bālo vā yadi vā vṛddho mṛtyuṃ jānīhi saṃyugeR_6,059.062.2
lakṣmaṇasya vacaḥ śrutvā hetumat paramārthavatR_6,059.063.1
atikāyaḥ pracukrodha bāṇaṃ cottamam ādadeR_6,059.063.2
tato vidyādharā bhūtā devā daityā maharṣayaḥR_6,059.064.1
guhyakāś ca mahātmānas tad yuddhaṃ dadṛśus tadāR_6,059.064.2
tato 'tikāyaḥ kupitaś cāpam āropya sāyakamR_6,059.065.1
lakṣmaṇasya pracikṣepa saṃkṣipann iva cāmbaramR_6,059.065.2
tam āpatantaṃ niśitaṃ śaram āśīviṣopamamR_6,059.066.1
ardhacandreṇa ciccheda lakṣmaṇaḥ paravīrahāR_6,059.066.2
taṃ nikṛttaṃ śaraṃ dṛṣṭvā kṛttabhogam ivoragamR_6,059.067.1
atikāyo bhṛśaṃ kruddhaḥ pañcabāṇān samādadeR_6,059.067.2
tāñ śarān saṃpracikṣepa lakṣmaṇāya niśācaraḥR_6,059.068.1
tān aprāptāñ śarais tīkṣṇaiś ciccheda bharatānujaḥR_6,059.068.2
sa tāṃś chittvā śarais tīkṣṇair lakṣmaṇaḥ paravīrahāR_6,059.069.1
ādade niśitaṃ bāṇaṃ jvalantam iva tejasāR_6,059.069.2
tam ādāya dhanuḥ śreṣṭhe yojayām āsa lakṣmaṇaḥR_6,059.070.1
vicakarṣa ca vegena visasarja ca sāyakamR_6,059.070.2
pūrṇāyatavisṛṣṭena śareṇānata parvaṇāR_6,059.071.1
lalāṭe rākṣasaśreṣṭham ājaghāna sa vīryavānR_6,059.071.2
sa lalāṭe śaro magnas tasya bhīmasya rakṣasaḥR_6,059.072.1
dadṛśe śoṇitenāktaḥ pannagendra ivāhaveR_6,059.072.2
rākṣasaḥ pracakampe ca lakṣmaṇeṣu prakampitaḥR_6,059.073.1
rudrabāṇahataṃ bhīmaṃ yathā tripuragopuramR_6,059.073.2
cintayām āsa cāśvasya vimṛśya ca mahābalaḥR_6,059.074.1
sādhu bāṇanipātena śvāghanīyo 'si me ripuḥR_6,059.074.2
vicāryaivaṃ vinamyāsyaṃ vinamya ca bhujāv ubhauR_6,059.075.1
sa rathopastham āsthāya rathena pracacāra haR_6,059.075.2
ekaṃ trīn pañca sapteti sāyakān rākṣasarṣabhaḥR_6,059.076.1
ādade saṃdadhe cāpi vicakarṣotsasarja caR_6,059.076.2
te bāṇāḥ kālasaṃkāśā rākṣasendradhanuś cyutāḥR_6,059.077.1
hemapuṅkhā raviprakhyāś cakrur dīptam ivāmbaramR_6,059.077.2
tatas tān rākṣasotsṛṣṭāñ śaraughān rāvaṇānujaḥR_6,059.078.1
asaṃbhrāntaḥ praciccheda niśitair bahubhiḥ śaraiḥR_6,059.078.2
tāñ śarān yudhi saṃprekṣya nikṛttān rāvaṇātmajaḥR_6,059.079.1
cukopa tridaśendrārir jagrāha niśitaṃ śaramR_6,059.079.2
sa saṃdhāya mahātejās taṃ bāṇaṃ sahasotsṛjatR_6,059.080.1
tataḥ saumitrim āyāntam ājaghāna stanāntareR_6,059.080.2
atikāyena saumitris tāḍito yudhi vakṣasiR_6,059.081.1
susrāva rudhiraṃ tīvraṃ madaṃ matta iva dvipaḥR_6,059.081.2
sa cakāra tadātmānaṃ viśalyaṃ sahasā vibhuḥR_6,059.082.1
jagrāha ca śaraṃ tīṣṇam astreṇāpi samādadheR_6,059.082.2
āgneyena tadāstreṇa yojayām āsa sāyakamR_6,059.083.1
sa jajvāla tadā bāṇo dhanuś cāsya mahātmanaḥR_6,059.083.2
atikāyo 'titejasvī sauram astraṃ samādadeR_6,059.084.1
tena bāṇaṃ bhujaṃgābhaṃ hemapuṅkham ayojayatR_6,059.084.2
tatas taṃ jvalitaṃ ghoraṃ lakṣmaṇaḥ śaram āhitamR_6,059.085.1
atikāyāya cikṣepa kāladaṇḍam ivāntakaḥR_6,059.085.2
āgneyenābhisaṃyuktaṃ dṛṣṭvā bāṇaṃ niśācaraḥR_6,059.086.1
utsasarja tadā bāṇaṃ dīptaṃ sūryāstrayojitamR_6,059.086.2
tāv ubhāv ambare bāṇāv anyonyam abhijaghnatuḥR_6,059.087.1
tejasā saṃpradīptāgrau kruddhāv iva bhujaṃ gamauR_6,059.087.2
tāv anyonyaṃ vinirdahya petatur dharaṇītaleR_6,059.088.1
nirarciṣau bhasmakṛtau na bhrājete śarottamauR_6,059.088.2
tato 'tikāyaḥ saṃkruddhas tv astram aiṣīkam utsṛjatR_6,059.089.1
tat praciccheda saumitrir astram aindreṇa vīryavānR_6,059.089.2
aiṣīkaṃ nihataṃ dṛṣṭvā kumāro rāvaṇātmajaḥR_6,059.090.1
yāmyenāstreṇa saṃkruddho yojayām āsa sāyakamR_6,059.090.2
tatas tad astraṃ cikṣepa lakṣmaṇāya niśācaraḥR_6,059.091.1
vāyavyena tad astraṃ tu nijaghāna sa lakṣmaṇaḥR_6,059.091.2
athainaṃ śaradhārābhir dhārābhir iva toyadaḥR_6,059.092.1
abhyavarṣata saṃkruddho lakṣmaṇo rāvaṇātmajamR_6,059.092.2
te 'tikāyaṃ samāsādya kavace vajrabhūṣiteR_6,059.093.1
bhagnāgraśalyāḥ sahasā petur bāṇā mahītaleR_6,059.093.2
tān moghān abhisaṃprekṣya lakṣmaṇaḥ paravīrahāR_6,059.094.1
abhyavarṣata bāṇānāṃ sahasreṇa mahāyaśāḥR_6,059.094.2
sa varṣyamāṇo bāṇaughair atikāyo mahābalaḥR_6,059.095.1
avadhyakavacaḥ saṃkhye rākṣaso naiva vivyatheR_6,059.095.2
na śaśāka rujaṃ kartuṃ yudhi tasya narottamaḥR_6,059.096.1
athainam abhyupāgamya vāyur vākyam uvāca haR_6,059.096.2
brahmadattavaro hy eṣa avadhya kavacāvṛtaḥR_6,059.097.1
brāhmeṇāstreṇa bhindhy enam eṣa vadhyo hi nānyathāR_6,059.097.2
tataḥ sa vāyor vacanaṃ niśamya saumitrir indrapratimānavīryaḥR_6,059.098.1
samādade bāṇam amoghavegaṃ tad brāhmam astraṃ sahasā niyojyaR_6,059.098.2
tasmin varāstre tu niyujyamāne saumitriṇā bāṇavare śitāgreR_6,059.099.1
diśaḥ sacandrārkamahāgrahāś ca nabhaś ca tatrāsa rarāsa corvīR_6,059.099.2
taṃ brahmaṇo 'streṇa niyujya cāpe śaraṃ supuṅkhaṃ yamadūtakalpamR_6,059.100.1
saumitrir indrārisutasya tasya sasarja bāṇaṃ yudhi vajrakalpamR_6,059.100.2
taṃ lakṣmaṇotsṛṣṭam amoghavegaṃ samāpatantaṃ jvalanaprakāśamR_6,059.101.1
suvarṇavajrottamacitrapuṅkhaṃ tadātikāyaḥ samare dadarśaR_6,059.101.2
taṃ prekṣamāṇaḥ sahasātikāyo jaghāna bāṇair niśitair anekaiḥR_6,059.102.1
sa sāyakas tasya suparṇavegas tadātivegena jagāma pārśvamR_6,059.102.2
tam āgataṃ prekṣya tadātikāyo bāṇaṃ pradīptāntakakālakalpamR_6,059.103.1
jaghāna śaktyṛṣṭigadākuṭhāraiḥ śūlair halaiś cāpy avipannaceṣṭaḥR_6,059.103.2
tāny āyudhāny adbhutavigrahāṇi moghāni kṛtvā sa śaro 'gnidīptaḥR_6,059.104.1
prasahya tasyaiva kirīṭajuṣṭaṃ tadātikāyasya śiro jahāraR_6,059.104.2
tac chiraḥ saśiras trāṇaṃ lakṣmaṇeṣuprapīḍitamR_6,059.105.1
papāta sahasā bhūmau śṛṅgaṃ himavato yathāR_6,059.105.2
praharṣayuktā bahavas tu vānarā prabuddhapadmapratimānanās tadāR_6,059.106.1
apūjayaṃl lakṣmaṇam iṣṭabhāginaṃ hate ripau bhīmabale durāsadeR_6,059.106.2
tato hatān rākṣasapuṃgavāṃs tān devāntakāditriśiro 'tikāyānR_6,060.001.1
rakṣogaṇās tatra hatāvaśiṣṭās te rāvaṇāya tvaritaṃ śaśaṃsuḥR_6,060.001.2
tato hatāṃs tān sahasā niśamya rājā mumohāśrupariplutākṣaḥR_6,060.002.1
putrakṣayaṃ bhrātṛvadhaṃ ca ghoraṃ vicintya rājā vipulaṃ pradadhyauR_6,060.002.2
tatas tu rājānam udīkṣya dīnaṃ śokārṇave saṃparipupluvānamR_6,060.003.1
atharṣabho rākṣasarājasūnur athendrajid vākyam idaṃ babhāṣeR_6,060.003.2
na tāta mohaṃ pratigantum arhasi yatrendrajij jīvati rākṣasendraR_6,060.004.1
nendrāribāṇābhihato hi kaś cit prāṇān samarthaḥ samare 'bhidhartumR_6,060.004.2
paśyādya rāmaṃ sahalakṣmaṇena madbāṇanirbhinnavikīrṇadehamR_6,060.005.1
gatāyuṣaṃ bhūmitale śayānaṃ śaraiḥ śitair ācitasarvagātramR_6,060.005.2
imāṃ pratijñāṃ śṛṇu śakraśatroḥ suniścitāṃ pauruṣadaivayuktāmR_6,060.006.1
adyaiva rāmaṃ sahalakṣmaṇena saṃtāpayiṣyāmi śarair amoghaiḥR_6,060.006.2
adyendravaivasvataviṣṇumitra sādhyāśvivaiśvānaracandrasūryāḥR_6,060.007.1
drakṣyanti me vikramam aprameyaṃ viṣṇor ivograṃ baliyajñavāṭeR_6,060.007.2
sa evam uktvā tridaśendraśatrur āpṛcchya rājānam adīnasattvaḥR_6,060.008.1
samārurohānilatulyavegaṃ rathaṃ kharaśreṣṭhasamādhiyuktamR_6,060.008.2
samāsthāya mahātejā rathaṃ harirathopamamR_6,060.009.1
jagāma sahasā tatra yatra yuddham ariṃdamaR_6,060.009.2
taṃ prasthitaṃ mahātmānam anujagmur mahābalāḥR_6,060.010.1
saṃharṣamāṇā bahavo dhanuḥpravarapāṇayaḥR_6,060.010.2
gajaskandhagatāḥ ke cit ke cit paramavājibhiḥR_6,060.011.1
prāsamudgaranistriṃśa paraśvadhagadādharāḥR_6,060.011.2
sa śaṅkhaninadair bhīmair bherīṇāṃ ca mahāsvanaiḥR_6,060.012.1
jagāma tridaśendrāriḥ stūyamāno niśācaraiḥR_6,060.012.2
sa śaṅkhaśaśivarṇena chatreṇa ripusādanaḥR_6,060.013.1
rarāja paripūrṇena nabhaś candramasā yathāR_6,060.013.2
avījyata tato vīro haimair hemavibhūṣitaiḥR_6,060.014.1
cārucāmaramukhyaiś ca mukhyaḥ sarvadhanuṣmatāmR_6,060.014.2
tatas tv indrajitā laṅkā sūryapratimatejasāR_6,060.015.1
rarājāprativīryeṇa dyaur ivārkeṇa bhāsvatāR_6,060.015.2
sa tu dṛṣṭvā viniryāntaṃ balena mahatā vṛtamR_6,060.016.1
rākṣasādhipatiḥ śrīmān rāvaṇaḥ putram abravītR_6,060.016.2
tvam apratirathaḥ putra jitas te yudhi vāsavaḥR_6,060.017.1
kiṃ punar mānuṣaṃ dhṛṣyaṃ na vadhiṣyasi rāghavamR_6,060.017.2
tathokto rākṣasendreṇa pratigṛhya mahāśiṣaḥR_6,060.018.1
rathenāśvayujā vīraḥ śīghraṃ gatvā nikumbhilāmR_6,060.018.2
sa saṃprāpya mahātejā yuddhabhūmim ariṃdamaḥR_6,060.019.1
sthāpayām āsa rakṣāṃsi rathaṃ prati samantataḥR_6,060.019.2
tatas tu hutabhoktāraṃ hutabhuk sadṛśaprabhaḥR_6,060.020.1
juhuve rākṣasaśreṣṭho mantravad vidhivat tadāR_6,060.020.2
sa havirjālasaṃskārair mālyagandhapuraskṛtaiḥR_6,060.021.1
juhuve pāvakaṃ tatra rākṣasendraḥ pratāpavānR_6,060.021.2
śastrāṇi śarapatrāṇi samidho 'tha vibhītakaḥR_6,060.022.1
lohitāni ca vāsāṃsi sruvaṃ kārṣṇāyasaṃ tathāR_6,060.022.2
sa tatrāgniṃ samāstīrya śarapatraiḥ satomaraiḥR_6,060.023.1
chāgasya sarvakṛṣṇasya galaṃ jagrāha jīvataḥR_6,060.023.2
sakṛd eva samiddhasya vidhūmasya mahārciṣaḥR_6,060.024.1
babhūvus tāni liṅgāni vijayaṃ yāny adarśayanR_6,060.024.2
pradakṣiṇāvartaśikhas taptakāñcanasaṃnibhaḥR_6,060.025.1
havis tat pratijagrāha pāvakaḥ svayam utthitaḥR_6,060.025.2
so 'stram āhārayām āsa brāhmam astravidāṃ varaḥR_6,060.026.1
dhanuś cātmarathaṃ caiva sarvaṃ tatrābhyamantrayatR_6,060.026.2
tasminn āhūyamāne 'stre hūyamāne ca pāvakeR_6,060.027.1
sārkagrahendu nakṣatraṃ vitatrāsa nabhastalamR_6,060.027.2
sa pāvakaṃ pāvakadīptatejā hutvā mahendrapratimaprabhāvaḥR_6,060.028.1
sacāpabāṇāsirathāśvasūtaḥ khe 'ntardadha ātmānam acintyarūpaḥR_6,060.028.2
sa sainyam utsṛjya sametya tūrṇaṃ mahāraṇe vānaravāhinīṣuR_6,060.029.1
adṛśyamānaḥ śarajālam ugraṃ vavarṣa nīlāmbudharo yathāmbuR_6,060.029.2
te śakrajidbāṇaviśīrṇadehā māyāhatā visvaram unnadantaḥR_6,060.030.1
raṇe nipetur harayo 'drikalpā yathendravajrābhihatā nagendrāḥR_6,060.030.2
te kevalaṃ saṃdadṛśuḥ śitāgrān bāṇān raṇe vānaravāhinīṣuR_6,060.031.1
māyā nigūḍhaṃ ca surendraśatruṃ na cātra taṃ rākṣasam abhyapaśyanR_6,060.031.2
tataḥ sa rakṣo'dhipatir mahātmā sarvā diśo bāṇagaṇaiḥ śitāgraiḥR_6,060.032.1
pracchādayām āsa raviprakāśair viṣādayām āsa ca vānarendrānR_6,060.032.2
sa śūlanistriṃśa paraśvadhāni vyāvidhya dīptānalasaṃnibhāniR_6,060.033.1
savisphuliṅgojjvalapāvakāni vavarṣa tīvraṃ plavagendrasainyeR_6,060.033.2
tato jvalanasaṃkāśaiḥ śitair vānarayūthapāḥR_6,060.034.1
tāḍitāḥ śakrajidbāṇaiḥ praphullā iva kiṃśukāḥR_6,060.034.2
anyonyam abhisarpanto ninadantaś ca visvaramR_6,060.035.1
rākṣasendrāstranirbhinnā nipetur vānararṣabhāḥR_6,060.035.2
udīkṣamāṇā gaganaṃ ke cin netreṣu tāḍitāḥR_6,060.036.1
śarair viviśur anyonyaṃ petuś ca jagatītaleR_6,060.036.2
hanūmantaṃ ca sugrīvam aṅgadaṃ gandhamādanamR_6,060.037.1
jāmbavantaṃ suṣeṇaṃ ca vegadarśinam eva caR_6,060.037.2
maindaṃ ca dvividaṃ nīlaṃ gavākṣaṃ gajagomukhauR_6,060.038.1
kesariṃ harilomānaṃ vidyuddaṃṣṭraṃ ca vānaramR_6,060.038.2
sūryānanaṃ jyotimukhaṃ tathā dadhimukhaṃ harimR_6,060.039.1
pāvakākṣaṃ nalaṃ caiva kumudaṃ caiva vānaramR_6,060.039.2
prāsaiḥ śūlaiḥ śitair bāṇair indrajinmantrasaṃhitaiḥR_6,060.040.1
vivyādha hariśārdūlān sarvāṃs tān rākṣasottamaḥR_6,060.040.2
sa vai gadābhir hariyūthamukhyān nirbhidya bāṇais tapanīyapuṅkhaiḥR_6,060.041.1
vavarṣa rāmaṃ śaravṛṣṭijālaiḥ salakṣmaṇaṃ bhāskararaśmikalpaiḥR_6,060.041.2
sa bāṇavarṣair abhivarṣyamāṇo dhārānipātān iva tān vicintyaR_6,060.042.1
samīkṣamāṇaḥ paramādbhutaśrī rāmas tadā lakṣmaṇam ity uvācaR_6,060.042.2
asau punar lakṣmaṇa rākṣasendro brahmāstram āśritya surendraśatruḥR_6,060.043.1
nipātayitvā harisainyam ugram asmāñ śarair ardayati prasaktamR_6,060.043.2
svayambhuvā dattavaro mahātmā kham āsthito 'ntarhitabhīmakāyaḥR_6,060.044.1
kathaṃ nu śakyo yudhi naṣṭadeho nihantum adyendrajid udyatāstraḥR_6,060.044.2
manye svayambhūr bhagavān acintyo yasyaitad astraṃ prabhavaś ca yo 'syaR_6,060.045.1
bāṇāvapātāṃs tvam ihādya dhīman mayā sahāvyagramanāḥ sahasvaR_6,060.045.2
pracchādayaty eṣa hi rākṣasendraḥ sarvā diśaḥ sāyakavṛṣṭijālaiḥR_6,060.046.1
etac ca sarvaṃ patitāgryavīraṃ na bhrājate vānararājasainyamR_6,060.046.2
āvāṃ tu dṛṣṭvā patitau visaṃjñau nivṛttayuddhau hataroṣaharṣauR_6,060.047.1
dhruvaṃ pravekṣyaty amarārivāsaṃ asau samādāya raṇāgralakṣmīmR_6,060.047.2
tatas tu tāv indrajid astrajālair babhūvatus tatra tadā viśastauR_6,060.048.1
sa cāpi tau tatra viṣādayitvā nanāda harṣād yudhi rākṣasendraḥR_6,060.048.2
sa tat tadā vānararājasainyaṃ rāmaṃ ca saṃkhye sahalakṣmaṇenaR_6,060.049.1
viṣādayitvā sahasā viveśa purīṃ daśagrīvabhujābhiguptāmR_6,060.049.2
tayos tadā sāditayo raṇāgre mumoha sainyaṃ hariyūthapānāmR_6,061.001.1
sugrīvanīlāṅgadajāmbavanto na cāpi kiṃ cit pratipedire teR_6,061.001.2
tato viṣaṇṇaṃ samavekṣya sainyaṃ vibhīṣaṇo buddhimatāṃ variṣṭhaḥR_6,061.002.1
uvāca śākhāmṛgarājavīrān āśvāsayann apratimair vacobhiḥR_6,061.002.2
mā bhaiṣṭa nāsty atra viṣādakālo yad āryaputrāv avaśau viṣaṇṇauR_6,061.003.1
svayambhuvo vākyam athodvahantau yat sāditāv indrajidastrajālaiḥR_6,061.003.2
tasmai tu dattaṃ paramāstram etat svayambhuvā brāhmam amoghavegamR_6,061.004.1
tan mānayantau yadi rājaputrau nipātitau ko 'tra viṣādakālaḥR_6,061.004.2
brāhmam astraṃ tadā dhīmān mānayitvā tu mārutiḥR_6,061.005.1
vibhīṣaṇavacaḥ śrutvā hanūmāṃs tam athābravītR_6,061.005.2
etasmin nihate sainye vānarāṇāṃ tarasvināmR_6,061.006.1
yo yo dhārayate prāṇāṃs taṃ tam āśvāsayāvaheR_6,061.006.2
tāv ubhau yugapad vīrau hanūmad rākṣasottamauR_6,061.007.1
ulkāhastau tadā rātrau raṇaśīrṣe viceratuḥR_6,061.007.2
chinnalāṅgūlahastorupādāṅguli śiro dharaiḥR_6,061.008.1
sravadbhiḥ kṣatajaṃ gātraiḥ prasravadbhiḥ samantataḥR_6,061.008.2
patitaiḥ parvatākārair vānarair abhisaṃkulāmR_6,061.009.1
śastraiś ca patitair dīptair dadṛśāte vasuṃdharāmR_6,061.009.2
sugrīvam aṅgadaṃ nīlaṃ śarabhaṃ gandhamādanamR_6,061.010.1
jāmbavantaṃ suṣeṇaṃ ca vegadarśanam āhukamR_6,061.010.2
maindaṃ nalaṃ jyotimukhaṃ dvividaṃ panasaṃ tathāR_6,061.011.1
vibhīṣaṇo hanūmāṃś ca dadṛśāte hatān raṇeR_6,061.011.2
saptaṣaṣṭir hatāḥ koṭyo vānarāṇāṃ tarasvināmR_6,061.012.1
ahnaḥ pañcamaśeṣeṇa vallabhena svayambhuvaḥR_6,061.012.2
sāgaraughanibhaṃ bhīmaṃ dṛṣṭvā bāṇārditaṃ balamR_6,061.013.1
mārgate jāmbavantaṃ sma hanūmān savibhīṣaṇaḥR_6,061.013.2
svabhāvajarayā yuktaṃ vṛddhaṃ śaraśataiś citamR_6,061.014.1
prajāpatisutaṃ vīraṃ śāmyantam iva pāvakamR_6,061.014.2
dṛṣṭvā tam upasaṃgamya paulastyo vākyam abravītR_6,061.015.1
kaccid āryaśarais tīrṣṇair na prāṇā dhvaṃsitās tavaR_6,061.015.2
vibhīṣaṇavacaḥ śrutvā jāmbavān ṛkṣapuṃgavaḥR_6,061.016.1
kṛcchrād abhyudgiran vākyam idaṃ vacanam abravītR_6,061.016.2
nairṛtendramahāvīryasvareṇa tvābhilakṣayeR_6,061.017.1
pīḍyamānaḥ śitair bāṇair na tvāṃ paśyāmi cakṣuṣāR_6,061.017.2
añjanā suprajā yena mātariśvā ca nairṛtaR_6,061.018.1
hanūmān vānaraśreṣṭhaḥ prāṇān dhārayate kva citR_6,061.018.2
śrutvā jāmbavato vākyam uvācedaṃ vibhīṣaṇaḥR_6,061.019.1
āryaputrāv atikramya kasmāt pṛcchasi mārutimR_6,061.019.2
naiva rājani sugrīve nāṅgade nāpi rāghaveR_6,061.020.1
ārya saṃdarśitaḥ sneho yathā vāyusute paraḥR_6,061.020.2
vibhīṣaṇavacaḥ śrutvā jāmbavān vākyam abravītR_6,061.021.1
śṛṇu nairṛtaśārdūla yasmāt pṛcchāmi mārutimR_6,061.021.2
tasmiñ jīvati vīre tu hatam apy ahataṃ balamR_6,061.022.1
hanūmaty ujjhitaprāṇe jīvanto 'pi vayaṃ hatāḥR_6,061.022.2
dhriyate mārutis tāta mārutapratimo yadiR_6,061.023.1
vaiśvānarasamo vīrye jīvitāśā tato bhavetR_6,061.023.2
tato vṛddham upāgamya niyamenābhyavādayatR_6,061.024.1
gṛhya jāmbavataḥ pādau hanūmān mārutātmajaḥR_6,061.024.2
śrutvā hanumato vākyaṃ tathāpi vyathitendriyaḥR_6,061.025.1
punarjātam ivātmānaṃ sa mene ṛkṣapuṃgavaḥR_6,061.025.2
tato 'bravīn mahātejā hanūmantaṃ sa jāmbavānR_6,061.026.1
āgaccha hariśārdūlavānarāṃs trātum arhasiR_6,061.026.2
nānyo vikramaparyāptas tvam eṣāṃ paramaḥ sakhāR_6,061.027.1
tvatparākramakālo 'yaṃ nānyaṃ paśyāmi kañ canaR_6,061.027.2
ṛkṣavānaravīrāṇām anīkāni praharṣayaR_6,061.028.1
viśalyau kuru cāpy etau sāditau rāmalakṣmaṇauR_6,061.028.2
gatvā paramam adhvānam upary upari sāgaramR_6,061.029.1
himavantaṃ nagaśreṣṭhaṃ hanūman gantum arhasiR_6,061.029.2
tataḥ kāñcanam atyugram ṛṣabhaṃ parvatottamamR_6,061.030.1
kailāsaśikharaṃ cāpi drakṣyasy ariniṣūdanaR_6,061.030.2
tayoḥ śikharayor madhye pradīptam atulaprabhamR_6,061.031.1
sarvauṣadhiyutaṃ vīra drakṣyasy auṣadhiparvatamR_6,061.031.2
tasya vānaraśārdūlacatasro mūrdhni saṃbhavāḥR_6,061.032.1
drakṣyasy oṣadhayo dīptā dīpayantyo diśo daśaR_6,061.032.2
mṛtasaṃjīvanīṃ caiva viśalyakaraṇīm apiR_6,061.033.1
sauvarṇakaraṇīṃ caiva saṃdhānīṃ ca mahauṣadhīmR_6,061.033.2
tāḥ sarvā hanuman gṛhya kṣipram āgantum arhasiR_6,061.034.1
āśvāsaya harīn prāṇair yojya gandhavahātmajaḥR_6,061.034.2
śrutvā jāmbavato vākyaṃ hanūmān haripuṃgavaḥR_6,061.035.1
āpūryata baloddharṣais toyavegair ivārṇavaḥR_6,061.035.2
sa parvatataṭāgrasthaḥ pīḍayan parvatottaramR_6,061.036.1
hanūmān dṛśyate vīro dvitīya iva parvataḥR_6,061.036.2
haripādavinirbhinno niṣasāda sa parvataḥR_6,061.037.1
na śaśāka tadātmānaṃ soḍhuṃ bhṛśanipīḍitaḥR_6,061.037.2
tasya petur nagā bhūmau harivegāc ca jajvaluḥR_6,061.038.1
śṛṅgāṇi ca vyakīryanta pīḍitasya hanūmatāR_6,061.038.2
tasmin saṃpīḍyamāne tu bhagnadrumaśilātaleR_6,061.039.1
na śekur vānarāḥ sthātuṃ ghūrṇamāne nagottameR_6,061.039.2
sa ghūrṇitamahādvārā prabhagnagṛhagopurāR_6,061.040.1
laṅkā trāsākulā rātrau pranṛttevābhavat tadāR_6,061.040.2
pṛthivīdharasaṃkāśo nipīḍya dharaṇīdharamR_6,061.041.1
pṛthivīṃ kṣobhayām āsa sārṇavāṃ mārutātmajaḥR_6,061.041.2
padbhyāṃ tu śailam āpīḍya vaḍavāmukhavan mukhamR_6,061.042.1
vivṛtyograṃ nanādoccais trāsayann iva rākṣasānR_6,061.042.2
tasya nānadyamānasya śrutvā ninadam adbhutamR_6,061.043.1
laṅkāsthā rākṣasāḥ sarve na śekuḥ spandituṃ bhayātR_6,061.043.2
namaskṛtvātha rāmāya mārutir bhīmavikramaḥR_6,061.044.1
rāghavārthe paraṃ karma samaihata paraṃtapaḥR_6,061.044.2
sa puccham udyamya bhujaṃgakalpaṃ vinamya pṛṣṭhaṃ śravaṇe nikuñcyaR_6,061.045.1
vivṛtya vaktraṃ vaḍavāmukhābham āpupluve vyomni sa caṇḍavegaḥR_6,061.045.2
sa vṛkṣaṣaṇḍāṃs tarasā jahāra śailāñ śilāḥ prākṛtavānarāṃś caR_6,061.046.1
bāhūruvegoddhatasaṃpraṇunnās te kṣīṇavegāḥ salile nipetuḥR_6,061.046.2
sa tau prasāryoragabhogakalpau bhujau bhujaṃgārinikāśavīryaḥR_6,061.047.1
jagāma meruṃ nagarājam agryaṃ diśaḥ prakarṣann iva vāyusūnuḥR_6,061.047.2
sa sāgaraṃ ghūrṇitavīcimālaṃ tadā bhṛśaṃ bhrāmitasarvasattvamR_6,061.048.1
samīkṣamāṇaḥ sahasā jagāma cakraṃ yathā viṣṇukarāgramuktamR_6,061.048.2
sa parvatān vṛkṣagaṇān sarāṃsi nadīs taṭākāni purottamāniR_6,061.049.1
sphītāñjanāṃs tān api saṃprapaśyañ jagāma vegāt pitṛtulyavegaḥR_6,061.049.2
ādityapatham āśritya jagāma sa gataśramaḥR_6,061.050.1
sa dadarśa hariśreṣṭho himavantaṃ nagottamamR_6,061.050.2
nānāprasravaṇopetaṃ bahukaṃdaranirjharamR_6,061.051.1
śvetābhracayasaṃkāśaiḥ śikharaiś cārudarśanaiḥR_6,061.051.2
sa taṃ samāsādya mahānagendram atipravṛddhottamaghoraśṛṅgamR_6,061.052.1
dadarśa puṇyāni mahāśramāṇi surarṣisaṃghottamasevitāniR_6,061.052.2
sa brahmakośaṃ rajatālayaṃ ca śakrālayaṃ rudraśarapramokṣamR_6,061.053.1
hayānanaṃ brahmaśiraś ca dīptaṃ dadarśa vaivasvata kiṃkarāṃś caR_6,061.053.2
vajrālayaṃ vaiśvaraṇālayaṃ ca sūryaprabhaṃ sūryanibandhanaṃ caR_6,061.054.1
brahmāsanaṃ śaṃkarakārmukaṃ ca dadarśa nābhiṃ ca vasuṃdharāyāḥR_6,061.054.2
kailāsam agryaṃ himavacchilāṃ ca tatharṣabhaṃ kāñcanaśailam agryamR_6,061.055.1
sa dīptasarvauṣadhisaṃpradīptaṃ dadarśa sarvauṣadhiparvatendramR_6,061.055.2
sa taṃ samīkṣyānalaraśmidīptaṃ visiṣmiye vāsavadūtasūnuḥR_6,061.056.1
āplutya taṃ cauṣadhiparvatendraṃ tatrauṣadhīnāṃ vicayaṃ cakāraR_6,061.056.2
sa yojanasahasrāṇi samatītya mahākapiḥR_6,061.057.1
divyauṣadhidharaṃ śailaṃ vyacaran mārutātmajaḥR_6,061.057.2
mahauṣadhyas tu tāḥ sarvās tasmin parvatasattameR_6,061.058.1
vijñāyārthinam āyāntaṃ tato jagmur adarśanamR_6,061.058.2
sa tā mahātmā hanumān apaśyaṃś cukopa kopāc ca bhṛśaṃ nanādaR_6,061.059.1
amṛṣyamāṇo 'gninikāśacakṣur mahīdharendraṃ tam uvāca vākyamR_6,061.059.2
kim etad evaṃ suviniścitaṃ te yad rāghave nāsi kṛtānukampaḥR_6,061.060.1
paśyādya madbāhubalābhibhūto vikīrṇam ātmānam atho nagendraR_6,061.060.2
sa tasya śṛṅgaṃ sanagaṃ sanāgaṃ sakāñcanaṃ dhātusahasrajuṣṭamR_6,061.061.1
vikīrṇakūṭaṃ calitāgrasānuṃ pragṛhya vegāt sahasonmamāthaR_6,061.061.2
sa taṃ samutpāṭya kham utpapāta vitrāsya lokān sasurān surendrānR_6,061.062.1
saṃstūyamānaḥ khacarair anekair jagāma vegād garuḍogravīryaḥR_6,061.062.2
sa bhāskarādhvānam anuprapannas tad bhāskarābhaṃ śikharaṃ pragṛhyaR_6,061.063.1
babhau tadā bhāskarasaṃnikāśo raveḥ samīpe pratibhāskarābhaḥR_6,061.063.2
sa tena śailena bhṛśaṃ rarāja śailopamo gandhavahātmajas tuR_6,061.064.1
sahasradhāreṇa sapāvakena cakreṇa khe viṣṇur ivoddhṛtenaR_6,061.064.2
taṃ vānarāḥ prekṣya tadā vineduḥ sa tān api prekṣya mudā nanādaR_6,061.065.1
teṣāṃ samudghuṣṭaravaṃ niśamya laṅkālayā bhīmataraṃ vineduḥR_6,061.065.2
tato mahātmā nipapāta tasmiñ śailottame vānarasainyamadhyeR_6,061.066.1
haryuttamebhyaḥ śirasābhivādya vibhīṣaṇaṃ tatra ca sasvaje saḥR_6,061.066.2
tāv apy ubhau mānuṣarājaputrau taṃ gandham āghrāya mahauṣadhīnāmR_6,061.067.1
babhūvatus tatra tadā viśalyāv uttasthur anye ca haripravīrāḥR_6,061.067.2
tato harir gandhavahātmajas tu tam oṣadhīśailam udagravīryaḥR_6,061.068.1
nināya vegād dhimavantam eva punaś ca rāmeṇa samājagāmaR_6,061.068.2
tato 'bravīn mahātejāḥ sugrīvo vānarādhipaḥR_6,062.001.1
arthyaṃ vijāpayaṃś cāpi hanūmantaṃ mahābalamR_6,062.001.2
yato hataḥ kumbhakarṇaḥ kumārāś ca niṣūditāḥR_6,062.002.1
nedānīm upanirhāraṃ rāvaṇo dātum arhatiR_6,062.002.2
ye ye mahābalāḥ santi laghavaś ca plavaṃgamāḥR_6,062.003.1
laṅkām abhyutpatantv āśu gṛhyolkāḥ plavagarṣabhāḥR_6,062.003.2
tato 'staṃ gata āditye raudre tasmin niśāmukheR_6,062.004.1
laṅkām abhimukhāḥ solkā jagmus te plavagarṣabhāḥR_6,062.004.2
ulkāhastair harigaṇaiḥ sarvataḥ samabhidrutāḥR_6,062.005.1
ārakṣasthā virūpākṣāḥ sahasā vipradudruvuḥR_6,062.005.2
gopurāṭṭa pratolīṣu caryāsu vividhāsu caR_6,062.006.1
prāsādeṣu ca saṃhṛṣṭāḥ sasṛjus te hutāśanamR_6,062.006.2
teṣāṃ gṛhasahasrāṇi dadāha hutabhuk tadāR_6,062.007.1
āvāsān rākṣasānāṃ ca sarveṣāṃ gṛhamedhināmR_6,062.007.2
hemacitratanutrāṇāṃ sragdāmāmbaradhāriṇāmR_6,062.008.1
sīdhupānacalākṣāṇāṃ madavihvalagāmināmR_6,062.008.2
kāntālambitavastrāṇāṃ śatrusaṃjātamanyunāmR_6,062.009.1
gadāśūlāsi hastānāṃ khādatāṃ pibatām apiR_6,062.009.2
śayaneṣu mahārheṣu prasuptānāṃ priyaiḥ sahaR_6,062.010.1
trastānāṃ gacchatāṃ tūrṇaṃ putrān ādāya sarvataḥR_6,062.010.2
teṣāṃ gṛhasahasrāṇi tadā laṅkānivāsināmR_6,062.011.1
adahat pāvakas tatra jajvāla ca punaḥ punaḥR_6,062.011.2
sāravanti mahārhāṇi gambhīraguṇavanti caR_6,062.012.1
hemacandrārdhacandrāṇi candraśālonnatāni caR_6,062.012.2
ratnacitragavākṣāṇi sādhiṣṭhānāni sarvaśaḥR_6,062.013.1
maṇividrumacitrāṇi spṛśantīva ca bhāskaramR_6,062.013.2
krauñcabarhiṇavīṇānāṃ bhūṣaṇānāṃ ca nisvanaiḥR_6,062.014.1
nāditāny acalābhāni veśmāny agnir dadāha saḥR_6,062.014.2
jvalanena parītāni toraṇāni cakāśireR_6,062.015.1
vidyudbhir iva naddhāni meghajālāni gharmageR_6,062.015.2
vimāneṣu prasuptāś ca dahyamānā varāṅganāḥR_6,062.016.1
tyaktābharaṇasaṃyogā hāhety uccair vicukruśaḥR_6,062.016.2
tatra cāgniparītāni nipetur bhavanāny apiR_6,062.017.1
vajrivajrahatānīva śikharāṇi mahāgireḥR_6,062.017.2
tāni nirdahyamānāni dūrataḥ pracakāśireR_6,062.018.1
himavacchikharāṇīva dīptauṣadhivanāni caR_6,062.018.2
harmyāgrair dahyamānaiś ca jvālāprajvalitair apiR_6,062.019.1
rātrau sā dṛśyate laṅkā puṣpitair iva kiṃśukaiḥR_6,062.019.2
hastyadhyakṣair gajair muktair muktaiś ca turagair apiR_6,062.020.1
babhūva laṅkā lokānte bhrāntagrāha ivārṇavaḥR_6,062.020.2
aśvaṃ muktaṃ gajo dṛṣṭvā kaccid bhīto 'pasarpatiR_6,062.021.1
bhīto bhītaṃ gajaṃ dṛṣṭvā kva cid aśvo nivartateR_6,062.021.2
sā babhūva muhūrtena haribhir dīpitā purīR_6,062.022.1
lokasyāsya kṣaye ghore pradīpteva vasuṃdharāR_6,062.022.2
nārī janasya dhūmena vyāptasyoccair vineduṣaḥR_6,062.023.1
svano jvalanataptasya śuśruve daśayojanamR_6,062.023.2
pradagdhakāyān aparān rākṣasān nirgatān bahiḥR_6,062.024.1
sahasābhyutpatanti sma harayo 'tha yuyutsavaḥR_6,062.024.2
udghuṣṭaṃ vānarāṇāṃ ca rākṣasānāṃ ca nisvanaḥR_6,062.025.1
diśo daśa samudraṃ ca pṛthivīṃ cānvanādayatR_6,062.025.2
viśalyau tu mahātmānau tāv ubhau rāmalakṣmaṇauR_6,062.026.1
asaṃbhrāntau jagṛhatus tāv ubhau dhanuṣī vareR_6,062.026.2
tato visphārayāṇasya rāmasya dhanur uttamamR_6,062.027.1
babhūva tumulaḥ śabdo rākṣasānāṃ bhayāvahaḥR_6,062.027.2
aśobhata tadā rāmo dhanur visphārayan mahatR_6,062.028.1
bhagavān iva saṃkruddho bhavo vedamayaṃ dhanuḥR_6,062.028.2
vānarodghuṣṭaghoṣaś ca rākṣasānāṃ ca nisvanaḥR_6,062.029.1
jyāśabdaś cāpi rāmasya trayaṃ vyāpa diśo daśaR_6,062.029.2
tasya kārmukamuktaiś ca śarais tatpuragopuramR_6,062.030.1
kailāsaśṛṅgapratimaṃ vikīrṇam apatad bhuviR_6,062.030.2
tato rāmaśarān dṛṣṭvā vimāneṣu gṛheṣu caR_6,062.031.1
saṃnāho rākṣasendrāṇāṃ tumulaḥ samapadyataR_6,062.031.2
teṣāṃ saṃnahyamānānāṃ siṃhanādaṃ ca kurvatāmR_6,062.032.1
śarvarī rākṣasendrāṇāṃ raudrīva samapadyataR_6,062.032.2
ādiṣṭā vānarendrās te sugrīveṇa mahātmanāR_6,062.033.1
āsannā dvāram āsādya yudhyadhvaṃ plavagarṣabhāḥR_6,062.033.2
yaś ca vo vitathaṃ kuryāt tatra tatra vyavasthitaḥR_6,062.034.1
sa hantavyo 'bhisaṃplutya rājaśāsanadūṣakaḥR_6,062.034.2
teṣu vānaramukhyeṣu dīptolkojjvalapāṇiṣuR_6,062.035.1
sthiteṣu dvāram āsādya rāvaṇaṃ manyur āviśatR_6,062.035.2
tasya jṛmbhitavikṣepād vyāmiśrā vai diśo daśaR_6,062.036.1
rūpavān iva rudrasya manyur gātreṣv adṛśyataR_6,062.036.2
sa nikumbhaṃ ca kumbhaṃ ca kumbhakarṇātmajāv ubhauR_6,062.037.1
preṣayām āsa saṃkruddho rākṣasair bahubhiḥ sahaR_6,062.037.2
śaśāsa caiva tān sarvān rākṣasān rākṣaseśvaraḥR_6,062.038.1
rākṣasā gacchatātraiva siṃhanādaṃ ca nādayanR_6,062.038.2
tatas tu coditās tena rākṣasā jvalitāyudhāḥR_6,062.039.1
laṅkāyā niryayur vīrāḥ praṇadantaḥ punaḥ punaḥR_6,062.039.2
bhīmāśvarathamātaṃgaṃ nānāpatti samākulamR_6,062.040.1
dīptaśūlagadākhaḍgaprāsatomarakārmukamR_6,062.040.2
tad rākṣasabalaṃ ghoraṃ bhīmavikramapauruṣamR_6,062.041.1
dadṛśe jvalitaprāsaṃ kiṅkiṇīśatanāditamR_6,062.041.2
hemajālācitabhujaṃ vyāveṣṭitaparaśvadhamR_6,062.042.1
vyāghūrṇitamahāśastraṃ bāṇasaṃsaktakārmukamR_6,062.042.2
gandhamālyamadhūtsekasaṃmodita mahānilamR_6,062.043.1
ghoraṃ śūrajanākīrṇaṃ mahāmbudharanisvanamR_6,062.043.2
taṃ dṛṣṭvā balam āyāntaṃ rākṣasānāṃ sudāruṇamR_6,062.044.1
saṃcacāla plavaṃgānāṃ balam uccair nanāda caR_6,062.044.2
javenāplutya ca punas tad rākṣasabalaṃ mahatR_6,062.045.1
abhyayāt pratyaribalaṃ pataṃga iva pāvakamR_6,062.045.2
teṣāṃ bhujaparāmarśavyāmṛṣṭaparighāśaniR_6,062.046.1
rākṣasānāṃ balaṃ śreṣṭhaṃ bhūyastaram aśobhataR_6,062.046.2
tathaivāpy apare teṣāṃ kapīnām asibhiḥ śitaiḥR_6,062.047.1
pravīrān abhito jaghnur ghorarūpā niśācarāḥR_6,062.047.2
ghnantam anyaṃ jaghānānyaḥ pātayantam apātayatR_6,062.048.1
garhamāṇaṃ jagarhānye daśantam apare 'daśatR_6,062.048.2
dehīty anye dadāty anyo dadāmīty aparaḥ punaḥR_6,062.049.1
kiṃ kleśayasi tiṣṭheti tatrānyonyaṃ babhāṣireR_6,062.049.2
samudyatamahāprāsaṃ muṣṭiśūlāsisaṃkulamR_6,062.050.1
prāvartata mahāraudraṃ yuddhaṃ vānararakṣasāmR_6,062.050.2
vānarān daśa sapteti rākṣasā abhyapātayanR_6,062.051.1
rākṣasān daśasapteti vānarā jaghnur āhaveR_6,062.051.2
visrastakeśarasanaṃ vimuktakavacadhvajamR_6,062.052.1
balaṃ rākṣasam ālambya vānarāḥ paryavārayanR_6,062.052.2
pravṛtte saṃkule tasmin ghore vīrajanakṣayeR_6,063.001.1
aṅgadaḥ kampanaṃ vīram āsasāda raṇotsukaḥR_6,063.001.2
āhūya so 'ṅgadaṃ kopāt tāḍayām āsa vegitaḥR_6,063.002.1
gadayā kampanaḥ pūrvaṃ sa cacāla bhṛśāhataḥR_6,063.002.2
sa saṃjñāṃ prāpya tejasvī cikṣepa śikharaṃ gireḥR_6,063.003.1
arditaś ca prahāreṇa kampanaḥ patito bhuviR_6,063.003.2
jagāmābhimukhī sā tu kumbhakarṇasuto yataḥR_6,063.004.1
āpatantīṃ ca vegena kumbhas tāṃ sāntvayac camūmR_6,063.004.2
sa dhanur dhanvināṃ śreṣṭhaḥ pragṛhya susamāhitaḥR_6,063.005.1
mumocāśīviṣaprakhyāñ śarān dehavidāraṇānR_6,063.005.2
tasya tac chuśubhe bhūyaḥ saśaraṃ dhanur uttamamR_6,063.006.1
vidyudairāvatārciṣmad dvitīyendradhanur yathāR_6,063.006.2
ākarṇakṛṣṭamuktena jaghāna dvividaṃ tadāR_6,063.007.1
tena hāṭakapuṅkhena patriṇā patravāsasāR_6,063.007.2
sahasābhihatas tena vipramuktapadaḥ sphuranR_6,063.008.1
nipapātādrikūṭābho vihvalaḥ plavagottamaḥR_6,063.008.2
maindas tu bhrātaraṃ dṛṣṭvā bhagnaṃ tatra mahāhaveR_6,063.009.1
abhidudrāva vegena pragṛhya mahatīṃ śilāmR_6,063.009.2
tāṃ śilāṃ tu pracikṣepa rākṣasāya mahābalaḥR_6,063.010.1
bibheda tāṃ śilāṃ kumbhaḥ prasannaiḥ pañcabhiḥ śaraiḥR_6,063.010.2
saṃdhāya cānyaṃ sumukhaṃ śaram āśīviṣopamamR_6,063.011.1
ājaghāna mahātejā vakṣasi dvividāgrajamR_6,063.011.2
sa tu tena prahāreṇa maindo vānarayūthapaḥR_6,063.012.1
marmaṇy abhihatas tena papāta bhuvi mūrchitaḥR_6,063.012.2
aṅgado mātulau dṛṣṭvā patitau tau mahābalauR_6,063.013.1
abhidudrāva vegena kumbham udyatakārmukamR_6,063.013.2
tam āpatantaṃ vivyādha kumbhaḥ pañcabhir āyasaiḥR_6,063.014.1
tribhiś cānyaiḥ śitair bāṇair mātaṃgam iva tomaraiḥR_6,063.014.2
so 'ṅgadaṃ vividhair bāṇaiḥ kumbho vivyādha vīryavānR_6,063.015.1
akuṇṭhadhārair niśitais tīkṣṇaiḥ kanakabhūṣaṇaiḥR_6,063.015.2
aṅgadaḥ pratividdhāṅgo vāliputro na kampateR_6,063.016.1
śilāpādapavarṣāṇi tasya mūrdhni vavarṣa haR_6,063.016.2
sa praciccheda tān sarvān bibheda ca punaḥ śilāḥR_6,063.017.1
kumbhakarṇātmajaḥ śrīmān vāliputrasamīritānR_6,063.017.2
āpatantaṃ ca saṃprekṣya kumbho vānarayūthapamR_6,063.018.1
bhruvor vivyādha bāṇābhyām ulkābhyām iva kuñjaramR_6,063.018.2
aṅgadaḥ pāṇinā netre pidhāya rudhirokṣiteR_6,063.019.1
sālam āsannam ekena parijagrāha pāṇināR_6,063.019.2
tam indraketupratimaṃ vṛkṣaṃ mandarasaṃnibhamR_6,063.020.1
samutsṛjantaṃ vegena paśyatāṃ sarvarakṣasāmR_6,063.020.2
sa ciccheda śitair bāṇaiḥ saptabhiḥ kāyabhedanaiḥR_6,063.021.1
aṅgado vivyathe 'bhīkṣṇaṃ sasāda ca mumoha caR_6,063.021.2
aṅgadaṃ vyathitaṃ dṛṣṭvā sīdantam iva sāgareR_6,063.022.1
durāsadaṃ hariśreṣṭhā rāghavāya nyavedayanR_6,063.022.2
rāmas tu vyathitaṃ śrutvā vāliputraṃ mahāhaveR_6,063.023.1
vyādideśa hariśreṣṭhāñ jāmbavatpramukhāṃs tataḥR_6,063.023.2
te tu vānaraśārdūlāḥ śrutvā rāmasya śāsanamR_6,063.024.1
abhipetuḥ susaṃkruddhāḥ kumbham udyatakārmukamR_6,063.024.2
tato drumaśilāhastāḥ kopasaṃraktalocanāḥR_6,063.025.1
rirakṣiṣanto 'bhyapatann aṅgadaṃ vānararṣabhāḥR_6,063.025.2
jāmbavāṃś ca suṣeṇaś ca vegadarśī ca vānaraḥR_6,063.026.1
kumbhakarṇātmajaṃ vīraṃ kruddhāḥ samabhidudruvuḥR_6,063.026.2
samīkṣyātatatas tāṃs tu vānarendrān mahābalānR_6,063.027.1
āvavāra śaraugheṇa nageneva jalāśayamR_6,063.027.2
tasya bāṇacayaṃ prāpya na śoker ativartitumR_6,063.028.1
vānarendrā mahātmāno velām iva mahodadhiḥR_6,063.028.2
tāṃs tu dṛṣṭvā harigaṇāñ śaravṛṣṭibhir arditānR_6,063.029.1
aṅgadaṃ pṛṣṭhataḥ kṛtvā bhrātṛjaṃ plavageśvaraḥR_6,063.029.2
abhidudrāva vegena sugrīvaḥ kumbham āhaveR_6,063.030.1
śailasānu caraṃ nāgaṃ vegavān iva kesarīR_6,063.030.2
utpāṭya ca mahāśailān aśvakarṇān dhavān bahūnR_6,063.031.1
anyāṃś ca vividhān vṛkṣāṃś cikṣepa ca mahābalaḥR_6,063.031.2
tāṃ chādayantīm ākāśaṃ vṛkṣavṛṣṭiṃ durāsadāmR_6,063.032.1
kumbhakarṇātmajaḥ śrīmāṃś ciccheda niśitaiḥ śaraiḥR_6,063.032.2
abhilakṣyeṇa tīvreṇa kumbhena niśitaiḥ śaraiḥR_6,063.033.1
ācitās te drumā rejur yathā ghorāḥ śataghnayaḥR_6,063.033.2
drumavarṣaṃ tu tac chinnaṃ dṛṣṭvā kumbhena vīryavānR_6,063.034.1
vānarādhipatiḥ śrīmān mahāsattvo na vivyatheR_6,063.034.2
nirbhidyamānaḥ sahasā sahamānaś ca tāñ śarānR_6,063.035.1
kumbhasya dhanur ākṣipya babhañjendradhanuḥprabhamR_6,063.035.2
avaplutya tataḥ śīghraṃ kṛtvā karma suduṣkaramR_6,063.036.1
abravīt kupitaḥ kumbhaṃ bhagnaśṛṅgam iva dvipamR_6,063.036.2
nikumbhāgraja vīryaṃ te bāṇavegaṃ tad adbhutamR_6,063.037.1
saṃnatiś ca prabhāvaś ca tava vā rāvaṇasya vāR_6,063.037.2
prahrādabalivṛtraghnakuberavaruṇopamaR_6,063.038.1
ekas tvam anujāto 'si pitaraṃ balavattaraḥR_6,063.038.2
tvām evaikaṃ mahābāhuṃ śūlahastam ariṃdamamR_6,063.039.1
tridaśā nātivartante jitendriyam ivādhayaḥR_6,063.039.2
varadānāt pitṛvyas te sahate devadānavānR_6,063.040.1
kumbhakarṇas tu vīryeṇa sahate ca surāsurānR_6,063.040.2
dhanuṣīndrajitas tulyaḥ pratāpe rāvaṇasya caR_6,063.041.1
tvam adya rakṣasāṃ loke śreṣṭho 'si balavīryataḥR_6,063.041.2
mahāvimardaṃ samare mayā saha tavādbhutamR_6,063.042.1
adya bhūtāni paśyantu śakraśambarayor ivaR_6,063.042.2
kṛtam apratimaṃ karma darśitaṃ cāstrakauśalamR_6,063.043.1
pātitā harivīrāś ca tvayaite bhīmavikramāḥR_6,063.043.2
upālambhabhayāc cāpi nāsi vīra mayā hataḥR_6,063.044.1
kṛtakarmā pariśrānto viśrāntaḥ paśya me balamR_6,063.044.2
tena sugrīvavākyena sāvamānena mānitaḥR_6,063.045.1
agner ājyahutasyeva tejas tasyābhyavardhataR_6,063.045.2
tataḥ kumbhaḥ samutpatya sugrīvam abhipadya caR_6,063.046.1
ājaghānorasi kruddho vajravegena muṣṭināR_6,063.046.2
tasya carma ca pusphoṭa saṃjajñe cāsya śoṇitamR_6,063.047.1
sa ca muṣṭir mahāvegaḥ pratijaghne 'sthimaṇḍaleR_6,063.047.2
tadā vegena tatrāsīt tejaḥ prajvālitaṃ muhuḥR_6,063.048.1
vajraniṣpeṣasaṃjātajvālā merau yathā girauR_6,063.048.2
sa tatrābhihatas tena sugrīvo vānararṣabhaḥR_6,063.049.1
muṣṭiṃ saṃvartayām āsa vajrakalpaṃ mahābalaḥR_6,063.049.2
arciḥsahasravikacaṃ ravimaṇḍalasaprabhamR_6,063.050.1
sa muṣṭiṃ pātayām āsa kumbhasyorasi vīryavānR_6,063.050.2
muṣṭinābhihatas tena nipapātāśu rākṣasaḥR_6,063.051.1
lohitāṅga ivākāśād dīptaraśmir yadṛcchayāR_6,063.051.2
kumbhasya patato rūpaṃ bhagnasyorasi muṣṭināR_6,063.052.1
babhau rudrābhipannasya yathārūpaṃ gavāṃ pateḥR_6,063.052.2
tasmin hate bhīmaparākrameṇa plavaṃgamānām ṛṣabheṇa yuddheR_6,063.053.1
mahī saśailā savanā cacāla bhayaṃ ca rakṣāṃsy adhikaṃ viveśaR_6,063.053.2
nikumbho bhrātaraṃ dṛṣṭvā sugrīveṇa nipātitamR_6,064.001.1
pradahann iva kopena vānarendram avaikṣataR_6,064.001.2
tataḥ sragdāmasaṃnaddhaṃ dattapañcāṅgulaṃ śubhamR_6,064.002.1
ādade parighaṃ vīro nagendraśikharopamamR_6,064.002.2
hemapaṭṭaparikṣiptaṃ vajravidrumabhūṣitamR_6,064.003.1
yamadaṇḍopamaṃ bhīmaṃ rakṣasāṃ bhayanāśanamR_6,064.003.2
tam āvidhya mahātejāḥ śakradhvajasamaṃ raṇeR_6,064.004.1
vinanāda vivṛttāsyo nikumbho bhīmavikramaḥR_6,064.004.2
urogatena niṣkeṇa bhujasthair aṅgadair apiR_6,064.005.1
kuṇḍalābhyāṃ ca mṛṣṭābhyāṃ mālayā ca vicitrayāR_6,064.005.2
nikumbho bhūṣaṇair bhāti tena sma parigheṇa caR_6,064.006.1
yathendradhanuṣā meghaḥ savidyutstanayitnumānR_6,064.006.2
parighāgreṇa pusphoṭa vātagranthir mahātmanaḥR_6,064.007.1
prajajvāla saghoṣaś ca vidhūma iva pāvakaḥR_6,064.007.2
nagaryā viṭapāvatyā gandharvabhavanottamaiḥR_6,064.008.1
saha caivāmarāvatyā sarvaiś ca bhavanaiḥ sahaR_6,064.008.2
satārāgaṇanakṣatraṃ sacandraṃ samahāgrahamR_6,064.009.1
nikumbhaparighāghūrṇaṃ bhramatīva nabhastalamR_6,064.009.2
durāsadaś ca saṃjajñe parighābharaṇaprabhaḥR_6,064.010.1
krodhendhano nikumbhāgnir yugāntāgnir ivotthitaḥR_6,064.010.2
rākṣasā vānarāś cāpi na śekuḥ spandituṃ bhayātR_6,064.011.1
hanūmaṃs tu vivṛtyoras tasthau pramukhato balīR_6,064.011.2
parighopamabāhus tu parighaṃ bhāskaraprabhamR_6,064.012.1
balī balavatas tasya pātayām āsa vakṣasiR_6,064.012.2
sthire tasyorasi vyūḍhe parighaḥ śatadhā kṛtaḥR_6,064.013.1
viśīryamāṇaḥ sahasā ulkā śatam ivāmbareR_6,064.013.2
sa tu tena prahāreṇa cacāla ca mahākapiḥR_6,064.014.1
parigheṇa samādhūto yathā bhūmicale 'calaḥR_6,064.014.2
sa tathābhihatas tena hanūmān plavagottamaḥR_6,064.015.1
muṣṭiṃ saṃvartayām āsa balenātimahābalaḥR_6,064.015.2
tam udyamya mahātejā nikumbhorasi vīryavānR_6,064.016.1
abhicikṣepa vegena vegavān vāyuvikramaḥR_6,064.016.2
tataḥ pusphoṭa carmāsya prasusrāva ca śoṇitamR_6,064.017.1
muṣṭinā tena saṃjajñe jvālā vidyud ivotthitāR_6,064.017.2
sa tu tena prahāreṇa nikumbho vicacāla haR_6,064.018.1
svasthaś cāpi nijagrāha hanūmantaṃ mahābalamR_6,064.018.2
vicukruśus tadā saṃkhye bhīmaṃ laṅkānivāsinaḥR_6,064.019.1
nikumbhenoddhṛtaṃ dṛṣṭvā hanūmantaṃ mahābalamR_6,064.019.2
sa tathā hriyamāṇo 'pi kumbhakarṇātmajena hiR_6,064.020.1
ājaghānānilasuto vajravegena muṣṭināR_6,064.020.2
ātmānaṃ mocayitvātha kṣitāv abhyavapadyataR_6,064.021.1
hanūmān unmamathāśu nikumbhaṃ mārutātmajaḥR_6,064.021.2
nikṣipya paramāyatto nikumbhaṃ niṣpipeṣa caR_6,064.022.1
utpatya cāsya vegena papātorasi vīryavānR_6,064.022.2
parigṛhya ca bāhubhyāṃ parivṛtya śirodharāmR_6,064.023.1
utpāṭayām āsa śiro bhairavaṃ nadato mahatR_6,064.023.2
atha vinadati sādite nikumbhe pavanasutena raṇe babhūva yuddhamR_6,064.024.1
daśarathasutarākṣasendracamvor bhṛśataram āgataroṣayoḥ subhīmamR_6,064.024.2
nikumbhaṃ ca hataṃ śrutvā kumbhaṃ ca vinipātitamR_6,065.001.1
rāvaṇaḥ paramāmarṣī prajajvālānalo yathāR_6,065.001.2
nairṛtaḥ krodhaśokābhyāṃ dvābhyāṃ tu parimūrchitaḥR_6,065.002.1
kharaputraṃ viśālākṣaṃ makarākṣam acodayatR_6,065.002.2
gaccha putra mayājñapto balenābhisamanvitaḥR_6,065.003.1
rāghavaṃ lakṣmaṇaṃ caiva jahi tau savanaukasauR_6,065.003.2
rāvaṇasya vacaḥ śrutvā śūro mānī kharātmajaḥR_6,065.004.1
bāḍham ity abravīd dhṛṣṭo makarākṣo niśācaraḥR_6,065.004.2
so 'bhivādya daśagrīvaṃ kṛtvā cāpi pradakṣiṇamR_6,065.005.1
nirjagāma gṛhāc chubhrād rāvaṇasyājñayā balīR_6,065.005.2
samīpasthaṃ balādhyakṣaṃ kharaputro 'bravīd idamR_6,065.006.1
ratham ānīyatāṃ śīghraṃ sainyaṃ cānīyatāṃ tvarātR_6,065.006.2
tasya tad vacanaṃ śrutvā balādhyakṣo niśācaraḥR_6,065.007.1
syandanaṃ ca balaṃ caiva samīpaṃ pratyapādayatR_6,065.007.2
pradakṣiṇaṃ rathaṃ kṛtvā āruroha niśācaraḥR_6,065.008.1
sūtaṃ saṃcodayām āsa śīghraṃ me ratham āvahaR_6,065.008.2
atha tān rākṣasān sarvān makarākṣo 'bravīd idamR_6,065.009.1
yūyaṃ sarve prayudhyadhvaṃ purastān mama rākṣasāḥR_6,065.009.2
ahaṃ rākṣasarājena rāvaṇena mahātmanāR_6,065.010.1
ājñaptaḥ samare hantuṃ tāv ubhau rāmalakṣmaṇauR_6,065.010.2
adya rāmaṃ vadhiṣyāmi lakṣmaṇaṃ ca niśācarāḥR_6,065.011.1
śākhāmṛgaṃ ca sugrīvaṃ vānarāṃś ca śarottamaiḥR_6,065.011.2
adya śūlanipātaiś ca vānarāṇāṃ mahācamūmR_6,065.012.1
pradahiṣyāmi saṃprāptāṃ śuṣkendhanam ivānalaḥR_6,065.012.2
makarākṣasya tac chrutvā vacanaṃ te niśācarāḥR_6,065.013.1
sarve nānāyudhopetā balavantaḥ samāhitāḥR_6,065.013.2
te kāmarūpiṇaḥ śūrā daṃṣṭriṇaḥ piṅgalekṣaṇāḥR_6,065.014.1
mātaṃgā iva nardanto dhvastakeśā bhayānakāḥR_6,065.014.2
parivārya mahākāyā mahākāyaṃ kharātmajamR_6,065.015.1
abhijagmus tadā hṛṣṭāś cālayanto vasuṃdharāmR_6,065.015.2
śaṅkhabherīsahasrāṇām āhatānāṃ samantataḥR_6,065.016.1
kṣveḍitāsphoṭitānāṃ ca tataḥ śabdo mahān abhūtR_6,065.016.2
prabhraṣṭo 'tha karāt tasya pratodaḥ sārathes tadāR_6,065.017.1
papāta sahasā caiva dhvajas tasya ca rakṣasaḥR_6,065.017.2
tasya te rathasaṃyuktā hayā vikramavarjitāḥR_6,065.018.1
caraṇair ākulair gatvā dīnāḥ sāsramukhā yayuḥR_6,065.018.2
pravāti pavanas tasya sapāṃsuḥ kharadāruṇaḥR_6,065.019.1
niryāṇe tasya raudrasya makarākṣasya durmateḥR_6,065.019.2
tāni dṛṣṭvā nimittāni rākṣasā vīryavattamāḥR_6,065.020.1
acintyanirgatāḥ sarve yatra tau rāmalakṣmaṇauR_6,065.020.2
ghanagajamahiṣāṅgatulyavarṇāḥ samaramukheṣv asakṛd gadāsibhinnāḥR_6,065.021.1
aham aham iti yuddhakauśalās te rajanicarāḥ paribabhramur nadantaḥR_6,065.021.2
nirgataṃ makarākṣaṃ te dṛṣṭvā vānarapuṃgavāḥR_6,066.001.1
āplutya sahasā sarve yoddhukāmā vyavasthitāḥR_6,066.001.2
tataḥ pravṛttaṃ sumahat tad yuddhaṃ lomaharṣaṇamR_6,066.002.1
niśācaraiḥ plavaṃgānāṃ devānāṃ dānavair ivaR_6,066.002.2
vṛkṣaśūlanipātaiś ca śilāparighapātanaiḥR_6,066.003.1
anyonyaṃ mardayanti sma tadā kapiniśācarāḥR_6,066.003.2
śaktiśūlagadākhaḍgais tomaraiś ca niśācarāḥR_6,066.004.1
paṭṭasair bhindipālaiś ca bāṇapātaiḥ samantataḥR_6,066.004.2
pāśamudgaradaṇḍaiś ca nirghātaiś cāparais tathāR_6,066.005.1
kadanaṃ kapisiṃhānāṃ cakrus te rajanīcarāḥR_6,066.005.2
bāṇaughair arditāś cāpi kharaputreṇa vānarāḥR_6,066.006.1
saṃbhrāntamanasaḥ sarve dudruvur bhayapīḍitāḥR_6,066.006.2
tān dṛṣṭvā rākṣasāḥ sarve dravamāṇān vanaukasaḥR_6,066.007.1
nedus te siṃhavad dhṛṣṭā rākṣasā jitakāśinaḥR_6,066.007.2
vidravatsu tadā teṣu vānareṣu samantataḥR_6,066.008.1
rāmas tān vārayām āsa śaravarṣeṇa rākṣasānR_6,066.008.2
vāritān rākṣasān dṛṣṭvā makarākṣo niśācaraḥR_6,066.009.1
krodhān alasam āviṣṭo vacanaṃ cedam abravītR_6,066.009.2
tiṣṭha rāma mayā sārdhaṃ dvandvayuddhaṃ dadāmi teR_6,066.010.1
tyājayiṣyāmi te prāṇān dhanurmuktaiḥ śitaiḥ śaraiḥR_6,066.010.2
yat tadā daṇḍakāraṇye pitaraṃ hatavān mamaR_6,066.011.1
madagrataḥ svakarmasthaṃ smṛtvā roṣo 'bhivardhateR_6,066.011.2
dahyante bhṛśam aṅgāni durātman mama rāghavaR_6,066.012.1
yan mayāsi na dṛṣṭas tvaṃ tasmin kāle mahāvaneR_6,066.012.2
diṣṭyāsi darśanaṃ rāma mama tvaṃ prāptavān ihaR_6,066.013.1
kāṅkṣito 'si kṣudhārtasya siṃhasyevetaro mṛgaḥR_6,066.013.2
adya madbāṇavegena pretarāḍ viṣayaṃ gataḥR_6,066.014.1
ye tvayā nihatāḥ śūrāḥ saha tais tvaṃ sameṣyasiR_6,066.014.2
bahunātra kim uktena śṛṇu rāma vaco mamaR_6,066.015.1
paśyantu sakalā lokās tvāṃ māṃ caiva raṇājireR_6,066.015.2
astrair vā gadayā vāpi bāhubhyāṃ vā mahāhaveR_6,066.016.1
abhyastaṃ yena vā rāma tena vā vartatāṃ yudhiR_6,066.016.2
makarākṣavacaḥ śrutvā rāmo daśarathātmajaḥR_6,066.017.1
abravīt prahasan vākyam uttarottaravādinamR_6,066.017.2
caturdaśasahasrāṇi rakṣasāṃ tvatpitā ca yaḥR_6,066.018.1
triśirā dūṣaṇaś cāpi daṇḍake nihatā mayāR_6,066.018.2
svāśitās tava māṃsena gṛdhragomāyuvāyasāḥR_6,066.019.1
bhaviṣyanty adya vai pāpa tīkṣṇatuṇḍanakhāṅkuśāḥR_6,066.019.2
evam uktas tu rāmeṇa kharaputro niśācaraḥR_6,066.020.1
bāṇaughān asṛjat tasmai rāghavāya raṇājireR_6,066.020.2
tāñ śarāñ śaravarṣeṇa rāmaś ciccheda naikadhāR_6,066.021.1
nipetur bhuvi te chinnā rukmapuṅkhāḥ sahasraśaḥR_6,066.021.2
tad yuddham abhavat tatra sametyānyonyam ojasāR_6,066.022.1
khara rākṣasaputrasya sūnor daśarathasya caR_6,066.022.2
jīmūtayor ivākāśe śabdo jyātalayos tadāR_6,066.023.1
dhanur muktaḥ svanotkṛṣṭaḥ śrūyate ca raṇājireR_6,066.023.2
devadānavagandharvāḥ kiṃnarāś ca mahoragāḥR_6,066.024.1
antarikṣagatāḥ sarve draṣṭukāmās tad adbhutamR_6,066.024.2
viddham anyonyagātreṣu dviguṇaṃ vardhate balamR_6,066.025.1
kṛtapratikṛtānyonyaṃ kurvāte tau raṇājireR_6,066.025.2
rāmam uktās tu bāṇaughān rākṣasas tv acchinad raṇeR_6,066.026.1
rakṣomuktāṃs tu rāmo vai naikadhā prācchinac charaiḥR_6,066.026.2
bāṇaughavitatāḥ sarvā diśaś ca vidiśas tathāR_6,066.027.1
saṃchannā vasudhā caiva samantān na prakāśateR_6,066.027.2
aṣṭābhir atha nārācaiḥ sūtaṃ vivyādha rāghavaḥR_6,066.028.1
bhittvā śarai rathaṃ rāmo rathāśvān samapātayatR_6,066.028.2
atiṣṭhad vasudhāṃ rakṣaḥ śūlaṃ jagrāha pāṇināR_6,066.029.1
trāsanaṃ sarvabhūtānāṃ yugāntāgnisamaprabhamR_6,066.029.2
vibhrāmya ca mahac chūlaṃ prajvalantaṃ niśācaraḥR_6,066.030.1
sa krodhāt prāhiṇot tasmai rāghavāya mahāhaveR_6,066.030.2
tam āpatantaṃ jvalitaṃ kharaputrakarāc cyutamR_6,066.031.1
bāṇais tu tribhir ākāśe śūlaṃ ciccheda rāghavaḥR_6,066.031.2
sacchinno naikadhā śūlo divyahāṭakamaṇḍitaḥR_6,066.032.1
vyaśīryata mahokleva rāmabāṇārdito bhuviR_6,066.032.2
tac chūlaṃ nihataṃ dṛṣṭvā rāmeṇādbhutakarmaṇāR_6,066.033.1
sādhu sādhv iti bhūtāni vyāharanti nabhogatāḥR_6,066.033.2
tad dṛṣṭvā nihataṃ śūlaṃ makarākṣo niśācaraḥR_6,066.034.1
muṣṭim udyamya kākutsthaṃ tiṣṭha tiṣṭheti cābravītR_6,066.034.2
sa taṃ dṛṣṭvā patantaṃ vai prahasya raghunandanaḥR_6,066.035.1
pāvakāstraṃ tato rāmaḥ saṃdadhe svaśarāsaneR_6,066.035.2
tenāstreṇa hataṃ rakṣaḥ kākutsthena tadā raṇeR_6,066.036.1
saṃchinnahṛdayaṃ tatra papāta ca mamāra caR_6,066.036.2
dṛṣṭvā te rākṣasāḥ sarve makarākṣasya pātanamR_6,066.037.1
laṅkām eva pradhāvanta rāmabālārditās tadāR_6,066.037.2
daśarathanṛpaputrabāṇavegai rajanicaraṃ nihataṃ kharātmajaṃ tamR_6,066.038.1
dadṛśur atha ca devatāḥ prahṛṣṭā girim iva vajrahataṃ yathā viśīrṇamR_6,066.038.2
makarākṣaṃ hataṃ śrutvā rāvaṇaḥ samitiṃjayaḥR_6,067.001.1
ādideśātha saṃkruddho raṇāyendrajitaṃ sutamR_6,067.001.2
jahi vīra mahāvīryau bhrātarau rāmalakṣmaṇauR_6,067.002.1
adṛśyo dṛśyamāno vā sarvathā tvaṃ balādhikaḥR_6,067.002.2
tvam apratimakarmāṇam indraṃ jayasi saṃyugeR_6,067.003.1
kiṃ punar mānuṣau dṛṣṭvā na vadhiṣyasi saṃyugeR_6,067.003.2
tathokto rākṣasendreṇa pratigṛhya pitur vacaḥR_6,067.004.1
yajñabhūmau sa vidhivat pāvakaṃ juhuve ndrajitR_6,067.004.2
juhvataś cāpi tatrāgniṃ raktoṣṇīṣadharāḥ striyaḥR_6,067.005.1
ājagmus tatra saṃbhrāntā rākṣasyo yatra rāvaṇiḥR_6,067.005.2
śastrāṇi śarapatrāṇi samidho 'tha vibhītakāḥR_6,067.006.1
lohitāni ca vāsāṃsi sruvaṃ kārṣṇāyasaṃ tathāR_6,067.006.2
sarvato 'gniṃ samāstīrya śarapatraiḥ samantataḥR_6,067.007.1
chāgasya sarvakṛṣṇasya galaṃ jagrāha jīvataḥR_6,067.007.2
caruhomasamiddhasya vidhūmasya mahārciṣaḥR_6,067.008.1
babhūvus tāni liṅgāni vijayaṃ darśayanti caR_6,067.008.2
pradakṣiṇāvartaśikhas taptahāṭakasaṃnibhaḥR_6,067.009.1
havis tat pratijagrāha pāvakaḥ svayam utthitaḥR_6,067.009.2
hutvāgniṃ tarpayitvātha devadānavarākṣasānR_6,067.010.1
āruroha rathaśreṣṭham antardhānagataṃ śubhamR_6,067.010.2
sa vājibhiś caturbhis tu bāṇaiś ca niśitair yutaḥR_6,067.011.1
āropitamahācāpaḥ śuśubhe syandanottameR_6,067.011.2
jājvalyamāno vapuṣā tapanīyaparicchadaḥR_6,067.012.1
śaraiś candrārdhacandraiś ca sa rathaḥ samalaṃkṛtaḥR_6,067.012.2
jāmbūnadamahākambur dīptapāvakasaṃnibhaḥR_6,067.013.1
babhūvendrajitaḥ ketur vaidūryasamalaṃkṛtaḥR_6,067.013.2
tena cādityakalpena brahmāstreṇa ca pālitaḥR_6,067.014.1
sa babhūva durādharṣo rāvaṇiḥ sumahābalaḥR_6,067.014.2
so 'bhiniryāya nagarād indrajit samitiṃjayaḥR_6,067.015.1
hutvāgniṃ rākṣasair mantrair antardhānagato 'bravītR_6,067.015.2
adya hatvāhave yau tau mithyā pravrajitau vaneR_6,067.016.1
jayaṃ pitre pradāsyāmi rāvaṇāya raṇādhikamR_6,067.016.2
kṛtvā nirvānarām urvīṃ hatvā rāmaṃ salakṣmaṇamR_6,067.017.1
kariṣye paramāṃ prītim ity uktvāntaradhīyataR_6,067.017.2
āpapātātha saṃkruddho daśagrīveṇa coditaḥR_6,067.018.1
tīkṣṇakārmukanārācais tīkṣṇas tv indraripū raṇeR_6,067.018.2
sa dadarśa mahāvīryau nāgau triśirasāv ivaR_6,067.019.1
sṛjantāv iṣujālāni vīrau vānaramadhyagauR_6,067.019.2
imau tāv iti saṃcintya sajyaṃ kṛtvā ca kārmukamR_6,067.020.1
saṃtatāneṣudhārābhiḥ parjanya iva vṛṣṭimānR_6,067.020.2
sa tu vaihāyasaṃ prāpya saratho rāmalakṣmaṇauR_6,067.021.1
acakṣur viṣaye tiṣṭhan vivyādha niśitaiḥ śaraiḥR_6,067.021.2
tau tasya śaravegena parītau rāmalakṣmaṇauR_6,067.022.1
dhanuṣī saśare kṛtvā divyam astraṃ pracakratuḥR_6,067.022.2
pracchādayantau gaganaṃ śarajālair mahābalauR_6,067.023.1
tam astraiḥ surasaṃkāśau naiva pasparśatuḥ śaraiḥR_6,067.023.2
sa hi dhūmāndhakāraṃ ca cakre pracchādayan nabhaḥR_6,067.024.1
diśaś cāntardadhe śrīmān nīhāratamasāvṛtaḥR_6,067.024.2
naiva jyātalanirghoṣo na ca nemikhurasvanaḥR_6,067.025.1
śuśruve caratas tasya na ca rūpaṃ prakāśateR_6,067.025.2
ghanāndhakāre timire śaravarṣam ivādbhutamR_6,067.026.1
sa vavarṣa mahābāhur nārācaśaravṛṣṭibhiḥR_6,067.026.2
sa rāmaṃ sūryasaṃkāśaiḥ śarair dattavaro bhṛśamR_6,067.027.1
vivyādha samare kruddhaḥ sarvagātreṣu rāvaṇiḥR_6,067.027.2
tau hanyamānau nārācair dhārābhir iva parvatauR_6,067.028.1
hemapuṅkhān naravyāghrau tigmān mumucatuḥ śarānR_6,067.028.2
antarikṣaṃ samāsādya rāvaṇiṃ kaṅkapatriṇaḥR_6,067.029.1
nikṛtya patagā bhūmau petus te śoṇitokṣitāḥR_6,067.029.2
atimātraṃ śaraugheṇa pīḍyamānau narottamauR_6,067.030.1
tān iṣūn patato bhallair anekair nicakartatuḥR_6,067.030.2
yato hi dadṛśāte tau śarān nipatitāñ śitānR_6,067.031.1
tatas tato dāśarathī sasṛjāte 'stram uttamamR_6,067.031.2
rāvaṇis tu diśaḥ sarvā rathenātirathaḥ patanR_6,067.032.1
vivyādha tau dāśarathī laghv astro niśitaiḥ śaraiḥR_6,067.032.2
tenātividdhau tau vīrau rukmapuṅkhaiḥ susaṃhataiḥR_6,067.033.1
babhūvatur dāśarathī puṣpitāv iva kiṃśukauR_6,067.033.2
nāsya veda gatiṃ kaś cin na ca rūpaṃ dhanuḥ śarānR_6,067.034.1
na cānyad viditaṃ kiṃ cit sūryasyevābhrasaṃplaveR_6,067.034.2
tena viddhāś ca harayo nihatāś ca gatāsavaḥR_6,067.035.1
babhūvuḥ śataśas tatra patitā dharaṇītaleR_6,067.035.2
lakṣmaṇas tu susaṃkruddho bhrātaraṃ vākyam abravītR_6,067.036.1
brāhmam astraṃ prayokṣyāmi vadhārthaṃ sarvarakṣasāmR_6,067.036.2
tam uvāca tato rāmo lakṣmaṇaṃ śubhalakṣaṇamR_6,067.037.1
naikasya heto rakṣāṃsi pṛthivyāṃ hantum arhasiR_6,067.037.2
ayudhyamānaṃ pracchannaṃ prāñjaliṃ śaraṇāgatamR_6,067.038.1
palāyantaṃ pramattaṃ vā na tvaṃ hantum ihārhasiR_6,067.038.2
asyaiva tu vadhe yatnaṃ kariṣyāvo mahābalaR_6,067.039.1
ādekṣyāvo mahāvegān astrān āśīviṣopamānR_6,067.039.2
tam enaṃ māyinaṃ kṣudram antarhitarathaṃ balātR_6,067.040.1
rākṣasaṃ nihaniṣyanti dṛṣṭvā vānarayūthapāḥR_6,067.040.2
yady eṣa bhūmiṃ viśate divaṃ vā rasātalaṃ vāpi nabhastalaṃ vāR_6,067.041.1
evaṃ nigūḍho 'pi mamāstradagdhaḥ patiṣyate bhūmitale gatāsuḥR_6,067.041.2
ity evam uktvā vacanaṃ mahātmā raghupravīraḥ plavagarṣabhair vṛtaḥR_6,067.042.1
vadhāya raudrasya nṛśaṃsakarmaṇas tadā mahātmā tvaritaṃ nirīkṣateR_6,067.042.2
vijñāya tu manas tasya rāghavasya mahātmanaḥR_6,068.001.1
saṃnivṛtyāhavāt tasmāt praviveśa puraṃ tataḥR_6,068.001.2
so 'nusmṛtya vadhaṃ teṣāṃ rākṣasānāṃ tarasvināmR_6,068.002.1
krodhatāmrekṣaṇaḥ śūro nirjagāma mahādyutiḥR_6,068.002.2
sa paścimena dvāreṇa niryayau rākṣasair vṛtaḥR_6,068.003.1
indrajit tu mahāvīryaḥ paulastyo devakaṇṭakaḥR_6,068.003.2
indrajit tu tato dṛṣṭvā bhrātarau rāmalakṣmaṇauR_6,068.004.1
raṇāyābhyudyatau vīrau māyāṃ prāduṣkarot tadāR_6,068.004.2
indrajit tu rathe sthāpya sītāṃ māyāmayīṃ tadāR_6,068.005.1
balena mahatāvṛtya tasyā vadham arocayatR_6,068.005.2
mohanārthaṃ tu sarveṣāṃ buddhiṃ kṛtvā sudurmatiḥR_6,068.006.1
hantuṃ sītāṃ vyavasito vānarābhimukho yayauR_6,068.006.2
taṃ dṛṣṭvā tv abhiniryāntaṃ nagaryāḥ kānanaukasaḥR_6,068.007.1
utpetur abhisaṃkruddhāḥ śilāhastā yuyutsavaḥR_6,068.007.2
hanūmān puratas teṣāṃ jagāma kapikuñjaraḥR_6,068.008.1
pragṛhya sumahac chṛṅgaṃ parvatasya durāsadamR_6,068.008.2
sa dadarśa hatānandāṃ sītām indrajito ratheR_6,068.009.1
ekaveṇīdharāṃ dīnām upavāsakṛśānanāmR_6,068.009.2
parikliṣṭaikavasanām amṛjāṃ rāghavapriyāmR_6,068.010.1
rajomalābhyām āliptaiḥ sarvagātrair varastriyamR_6,068.010.2
tāṃ nirīkṣya muhūrtaṃ tu maithilīm adhyavasya caR_6,068.011.1
bāṣpaparyākulamukho hanūmān vyathito 'bhavatR_6,068.011.2
abravīt tāṃ tu śokārtāṃ nirānandāṃ tapasvināmR_6,068.012.1
dṛṣṭvā rathe stitāṃ sītāṃ rākṣasendrasutāśritāmR_6,068.012.2
kiṃ samarthitam asyeti cintayan sa mahākapiḥR_6,068.013.1
saha tair vānaraśreṣṭhair abhyadhāvata rāvaṇimR_6,068.013.2
tad vānarabalaṃ dṛṣṭvā rāvaṇiḥ krodhamūrchitaḥR_6,068.014.1
kṛtvā viśokaṃ nistriṃśaṃ mūrdhni sītāṃ parāmṛśatR_6,068.014.2
taṃ striyaṃ paśyatāṃ teṣāṃ tāḍayām āsa rāvaṇiḥR_6,068.015.1
krośantīṃ rāma rāmeti māyayā yojitāṃ ratheR_6,068.015.2
duḥkhajaṃ vārinetrābhyām utsṛjan mārutātmajaḥR_6,068.016.1
abravīt paruṣaṃ vākyaṃ krodhād rakṣo'dhipātmajamR_6,068.016.2
brahmarṣīṇāṃ kule jāto rākṣasīṃ yonim āśritaḥR_6,068.017.1
dhik tvāṃ pāpasamācāraṃ yasya te matir īdṛśīR_6,068.017.2
nṛśaṃsānārya durvṛtta kṣudra pāpaparākramaR_6,068.018.1
anāryasyedṛśaṃ karma ghṛṇā te nāsti nirghṛṇaR_6,068.018.2
cyutā gṛhāc ca rājyāc ca rāmahastāc ca maithilīR_6,068.019.1
kiṃ tavaiṣāparāddhā hi yad enāṃ hantum icchasiR_6,068.019.2
sītāṃ ca hatvā na ciraṃ jīviṣyasi kathaṃ canaR_6,068.020.1
vadhārhakarmaṇānena mama hastagato hy asiR_6,068.020.2
ye ca strīghātināṃ lokā lokavadhyaiś ca kutsitāḥR_6,068.021.1
iha jīvitam utsṛjya pretya tān pratilapsyaseR_6,068.021.2
iti bruvāṇo hanumān sāyudhair haribhir vṛtaḥR_6,068.022.1
abhyadhāvata saṃkruddho rākṣasendrasutaṃ pratiR_6,068.022.2
āpatantaṃ mahāvīryaṃ tad anīkaṃ vanaukasāmR_6,068.023.1
rakṣasāṃ bhīmavegānām anīkena nyavārayatR_6,068.023.2
sa tāṃ bāṇasahasreṇa vikṣobhya harivāhinīmR_6,068.024.1
hariśreṣṭhaṃ hanūmantam indrajit pratyuvāca haR_6,068.024.2
sugrīvas tvaṃ ca rāmaś ca yannimittam ihāgatāḥR_6,068.025.1
tāṃ haniṣyāmi vaidehīm adyaiva tava paśyataḥR_6,068.025.2
imāṃ hatvā tato rāmaṃ lakṣmaṇaṃ tvāṃ ca vānaraR_6,068.026.1
sugrīvaṃ ca vadhiṣyāmi taṃ cānāryaṃ vibhīṣaṇamR_6,068.026.2
na hantavyāḥ striyaś ceti yad bravīṣi plavaṃgamaR_6,068.027.1
pīḍā karam amitrāṇāṃ yat syāt kartavyam eta tatR_6,068.027.2
tam evam uktvā rudatīṃ sītāṃ māyāmayīṃ tataḥR_6,068.028.1
śitadhāreṇa khaḍgena nijaghānendrajit svayamR_6,068.028.2
yajñopavītamārgeṇa chinnā tena tapasvinīR_6,068.029.1
sā pṛthivyāṃ pṛthuśroṇī papāta priyadarśanāR_6,068.029.2
tām indrajitstriyaṃ hatvā hanūmantam uvāca haR_6,068.030.1
mayā rāmasya paśyemāṃ kopena ca niṣūditāmR_6,068.030.2
tataḥ khaḍgena mahatā hatvā tām indrajit svayamR_6,068.031.1
hṛṣṭaḥ sa ratham āsthāya vinanāda mahāsvanamR_6,068.031.2
vānarāḥ śuśruvuḥ śabdam adūre pratyavasthitāḥR_6,068.032.1
vyāditāsyasya nadatas tad durgaṃ saṃśritasya tuR_6,068.032.2
tathā tu sītāṃ vinihatya durmatiḥ prahṛṣṭacetāḥ sa babhūva rāvaṇiḥR_6,068.033.1
taṃ hṛṣṭarūpaṃ samudīkṣya vānarā viṣaṇṇarūpāḥ samabhipradudruvuḥR_6,068.033.2
śrutvā taṃ bhīmanirhrādaṃ śakrāśanisamasvanamR_6,069.001.1
vīkṣamāṇā diśaḥ sarvā dudruvur vānararṣabhāḥR_6,069.001.2
tān uvāca tataḥ sarvān hanūmān mārutātmajaḥR_6,069.002.1
viṣaṇṇavadanān dīnāṃs trastān vidravataḥ pṛthakR_6,069.002.2
kasmād viṣaṇṇavadanā vidravadhvaṃ plavaṃgamāḥR_6,069.003.1
tyaktayuddhasamutsāhāḥ śūratvaṃ kva nu vo gatamR_6,069.003.2
pṛṣṭhato 'nuvrajadhvaṃ mām agrato yāntam āhaveR_6,069.004.1
śūrair abhijanopetair ayuktaṃ hi nivartitumR_6,069.004.2
evam uktāḥ susaṃkruddhā vāyuputreṇa dhīmatāR_6,069.005.1
śailaśṛṅgān drumāṃś caiva jagṛhur hṛṣṭamānasāḥR_6,069.005.2
abhipetuś ca garjanto rākṣasān vānararṣabhāḥR_6,069.006.1
parivārya hanūmantam anvayuś ca mahāhaveR_6,069.006.2
sa tair vānaramukhyais tu hanūmān sarvato vṛtaḥR_6,069.007.1
hutāśana ivārciṣmān adahac chatruvāhinīmR_6,069.007.2
sa rākṣasānāṃ kadanaṃ cakāra sumahākapiḥR_6,069.008.1
vṛto vānarasainyena kālāntakayamopamaḥR_6,069.008.2
sa tu śokena cāviṣṭaḥ krodhena ca mahākapiḥR_6,069.009.1
hanūmān rāvaṇi rathe mahatīṃ pātayac chilāmR_6,069.009.2
tām āpatantīṃ dṛṣṭvaiva rathaḥ sārathinā tadāR_6,069.010.1
vidheyāśva samāyuktaḥ sudūram apavāhitaḥR_6,069.010.2
tam indrajitam aprāpya rathathaṃ sahasārathimR_6,069.011.1
viveśa dharaṇīṃ bhittvā sā śilāvyartham udyatāR_6,069.011.2
patitāyāṃ śilāyāṃ tu rakṣasāṃ vyathitā camūḥR_6,069.012.1
tam abhyadhāvañ śataśo nadantaḥ kānanaukasaḥR_6,069.012.2
te drumāṃś ca mahākāyā giriśṛṅgāṇi codyatāḥR_6,069.013.1
cikṣipur dviṣatāṃ madhye vānarā bhīmavikramāḥR_6,069.013.2
vānarair tair mahāvīryair ghorarūpā niśācarāḥR_6,069.014.1
vīryād abhihatā vṛkṣair vyaveṣṭanta raṇakṣitauR_6,069.014.2
svasainyam abhivīkṣyātha vānarārditam indrajitR_6,069.015.1
pragṛhītāyudhaḥ kruddhaḥ parān abhimukho yayauR_6,069.015.2
sa śaraughān avasṛjan svasainyenābhisaṃvṛtaḥR_6,069.016.1
jaghāna kapiśārdūlān subahūn dṛṣṭavikramaḥR_6,069.016.2
śūlair aśanibhiḥ khaḍgaiḥ paṭṭasaiḥ kūṭamudgaraiḥR_6,069.017.1
te cāpy anucarāṃs tasya vānarā jaghnur āhaveR_6,069.017.2
saskandhaviṭapaiḥ sālaiḥ śilābhiś ca mahābalaiḥR_6,069.018.1
hanūmān kadanaṃ cakre rakṣasāṃ bhīmakarmaṇāmR_6,069.018.2
sa nivārya parānīkam abravīt tān vanaukasaḥR_6,069.019.1
hanūmān saṃnivartadhvaṃ na naḥ sādhyam idaṃ balamR_6,069.019.2
tyaktvā prāṇān viceṣṭanto rāma priyacikīrṣavaḥR_6,069.020.1
yannimittaṃ hi yudhyāmo hatā sā janakātmajāR_6,069.020.2
imam arthaṃ hi vijñāpya rāmaṃ sugrīvam eva caR_6,069.021.1
tau yat pratividhāsyete tat kariṣyāmahe vayamR_6,069.021.2
ity uktvā vānaraśreṣṭho vārayan sarvavānarānR_6,069.022.1
śanaiḥ śanair asaṃtrastaḥ sabalaḥ sa nyavartataR_6,069.022.2
sa tu prekṣya hanūmantaṃ vrajantaṃ yatra rāghavaḥR_6,069.023.1
nikumbhilām adhiṣṭhāya pāvakaṃ juhuve ndrajitR_6,069.023.2
yajñabhūmyāṃ tu vidhivat pāvakas tena rakṣasāR_6,069.024.1
hūyamānaḥ prajajvāla homaśoṇitabhuk tadāR_6,069.024.2
so 'rciḥ pinaddho dadṛśe homaśoṇitatarpitaḥR_6,069.025.1
saṃdhyāgata ivādityaḥ sa tīvrāgniḥ samutthitaḥR_6,069.025.2
athendrajid rākṣasabhūtaye tu juhāva havyaṃ vidhinā vidhānavatR_6,069.026.1
dṛṣṭvā vyatiṣṭhanta ca rākṣasās te mahāsamūheṣu nayānayajñāḥR_6,069.026.2
rāghavaś cāpi vipulaṃ taṃ rākṣasavanaukasāmR_6,070.001.1
śrutvā saṃgrāmanirghoṣaṃ jāmbavantam uvāca haR_6,070.001.2
saumya nūnaṃ hanumatā kṛtaṃ karma suduṣkaramR_6,070.002.1
śrūyate hi yathā bhīmaḥ sumahān āyudhasvanaḥR_6,070.002.2
tad gaccha kuru sāhāyyaṃ svabalenābhisaṃvṛtaḥR_6,070.003.1
kṣipram ṛṣkapate tasya kapiśreṣṭhasya yudhyataḥR_6,070.003.2
ṛkṣarājas tathety uktvā svenānīkena saṃvṛtaḥR_6,070.004.1
āgacchat paścimadvāraṃ hanūmān yatra vānaraḥR_6,070.004.2
athāyāntaṃ hanūmantaṃ dadarśarkṣapatiḥ pathiR_6,070.005.1
vānaraiḥ kṛtasaṃgrāmaiḥ śvasadbhir abhisaṃvṛtamR_6,070.005.2
dṛṣṭvā pathi hanūmāṃś ca tad ṛṣkabalam udyatamR_6,070.006.1
nīlameghanibhaṃ bhīmaṃ saṃnivārya nyavartataR_6,070.006.2
sa tena harisainyena saṃnikarṣaṃ mahāyaśāḥR_6,070.007.1
śīghram āgamya rāmāya duḥkhito vākyam abravītR_6,070.007.2
samare yudhyamānānām asmākaṃ prekṣatāṃ ca saḥR_6,070.008.1
jaghāna rudatīṃ sītām indrajid rāvaṇātmajaḥR_6,070.008.2
udbhrāntacittas tāṃ dṛṣṭvā viṣaṇṇo 'ham ariṃdamaR_6,070.009.1
tad ahaṃ bhavato vṛttaṃ vijñāpayitum āgataḥR_6,070.009.2
tasya tad vacanaṃ śrutvā rāghavaḥ śokamūrchitaḥR_6,070.010.1
nipapāta tadā bhūmau chinnamūla iva drumaḥR_6,070.010.2
taṃ bhūmau devasaṃkāśaṃ patitaṃ dṛśya rāghavamR_6,070.011.1
abhipetuḥ samutpatya sarvataḥ kapisattamāḥR_6,070.011.2
asiñcan salilaiś cainaṃ padmotpalasugandhibhiḥR_6,070.012.1
pradahantam asahyaṃ ca sahasāgnim ivotthitamR_6,070.012.2
taṃ lakṣmaṇo 'tha bāhubhyāṃ pariṣvajya suduḥkhitaḥR_6,070.013.1
uvāca rāmam asvasthaṃ vākyaṃ hetvarthasaṃhitamR_6,070.013.2
śubhe vartmani tiṣṭhantaṃ tvām āryavijitendriyamR_6,070.014.1
anarthebhyo na śaknoti trātuṃ dharmo nirarthakaḥR_6,070.014.2
bhūtānāṃ sthāvarāṇāṃ ca jaṅgamānāṃ ca darśanamR_6,070.015.1
yathāsti na tathā dharmas tena nāstīti me matiḥR_6,070.015.2
yathaiva sthāvaraṃ vyaktaṃ jaṅgamaṃ ca tathāvidhamR_6,070.016.1
nāyam arthas tathā yuktas tvadvidho na vipadyateR_6,070.016.2
yady adharmo bhaved bhūto rāvaṇo narakaṃ vrajetR_6,070.017.1
bhavāṃś ca dharmasaṃyukto naivaṃ vyasanam āpnuyātR_6,070.017.2
tasya ca vyasanābhāvād vyasanaṃ ca gate tvayiR_6,070.018.1
dharmeṇopalabhed dharmam adharmaṃ cāpy adharmataḥR_6,070.018.2
yadi dharmeṇa yujyeran nādharmarucayo janāḥR_6,070.019.1
dharmeṇa caratāṃ dharmas tathā caiṣāṃ phalaṃ bhavetR_6,070.019.2
yasmād arthā vivardhante yeṣv adharmaḥ pratiṣṭhitaḥR_6,070.020.1
kliśyante dharmaśīlāś ca tasmād etau nirarthakauR_6,070.020.2
vadhyante pāpakarmāṇo yady adharmeṇa rāghavaR_6,070.021.1
vadhakarmahato dharmaḥ sa hataḥ kaṃ vadhiṣyatiR_6,070.021.2
atha vā vihitenāyaṃ hanyate hanti vā paramR_6,070.022.1
vidhir ālipyate tena na sa pāpena karmaṇāR_6,070.022.2
adṛṣṭapratikāreṇa avyaktenāsatā satāR_6,070.023.1
kathaṃ śakyaṃ paraṃ prāptuṃ dharmeṇārivikarśanaR_6,070.023.2
yadi sat syāt satāṃ mukhya nāsat syāt tava kiṃ canaR_6,070.024.1
tvayā yadīdṛśaṃ prāptaṃ tasmāt san nopapadyateR_6,070.024.2
atha vā durbalaḥ klībo balaṃ dharmo 'nuvartateR_6,070.025.1
durbalo hṛtamaryādo na sevya iti me matiḥR_6,070.025.2
balasya yadi ced dharmo guṇabhūtaḥ parākrameR_6,070.026.1
dharmam utsṛjya vartasva yathā dharme tathā baleR_6,070.026.2
atha cet satyavacanaṃ dharmaḥ kila paraṃtapaR_6,070.027.1
anṛtas tvayy akaruṇaḥ kiṃ na baddhas tvayā pitāR_6,070.027.2
yadi dharmo bhaved bhūta adharmo vā paraṃtapaR_6,070.028.1
na sma hatvā muniṃ vajrī kuryād ijyāṃ śatakratuḥR_6,070.028.2
adharmasaṃśrito dharmo vināśayati rāghavaR_6,070.029.1
sarvam etad yathākāmaṃ kākutstha kurute naraḥR_6,070.029.2
mama cedaṃ mataṃ tāta dharmo 'yam iti rāghavaR_6,070.030.1
dharmamūlaṃ tvayā chinnaṃ rājyam utsṛjatā tadāR_6,070.030.2
arthebhyo hi vivṛddhebhyaḥ saṃvṛddhebhyas tatas tataḥR_6,070.031.1
kriyāḥ sarvāḥ pravartante parvatebhya ivāpagāḥR_6,070.031.2
arthena hi viyuktasya puruṣasyālpatejasaḥR_6,070.032.1
vyucchidyante kriyāḥ sarvā grīṣme kusarito yathāR_6,070.032.2
so 'yam arthaṃ parityajya sukhakāmaḥ sukhaidhitaḥR_6,070.033.1
pāpam ārabhate kartuṃ tathā doṣaḥ pravartateR_6,070.033.2
yasyārthās tasya mitrāṇi yasyārthās tasya bāndhavaḥR_6,070.034.1
yasyārthāḥ sa pumāṃl loke yasyārthāḥ sa ca paṇḍitaḥR_6,070.034.2
yasyārthāḥ sa ca vikrānto yasyārthāḥ sa ca buddhimānR_6,070.035.1
yasyārthāḥ sa mahābhāgo yasyārthāḥ sa mahāguṇaḥR_6,070.035.2
arthasyaite parityāge doṣāḥ pravyāhṛtā mayāR_6,070.036.1
rājyam utsṛjatā vīra yena buddhis tvayā kṛtāR_6,070.036.2
yasyārthā dharmakāmārthās tasya sarvaṃ pradakṣiṇamR_6,070.037.1
adhanenārthakāmena nārthaḥ śakyo vicinvatāR_6,070.037.2
harṣaḥ kāmaś ca darpaś ca dharmaḥ krodhaḥ śamo damaḥR_6,070.038.1
arthād etāni sarvāṇi pravartante narādhipaR_6,070.038.2
yeṣāṃ naśyaty ayaṃ lokaś caratāṃ dharmacāriṇāmR_6,070.039.1
te 'rthās tvayi na dṛśyante durdineṣu yathā grahāḥR_6,070.039.2
tvayi pravrajite vīra guroś ca vacane sthiteR_6,070.040.1
rakṣasāpahṛtā bhāryā prāṇaiḥ priyatarā tavaR_6,070.040.2
tad adya vipulaṃ vīra duḥkham indrajitā kṛtamR_6,070.041.1
karmaṇā vyapaneṣyāmi tasmād uttiṣṭha rāghavaR_6,070.041.2
ayam anagha tavoditaḥ priyārthaṃ janakasutā nidhanaṃ nirīkṣya ruṣṭaḥR_6,070.042.1
sahayagajarathāṃ sarākṣasendrāṃ bhṛśam iṣubhir vinipātayāmi laṅkāmR_6,070.042.2
rāmam āśvāsayāne tu lakṣmaṇe bhrātṛvatsaleR_6,071.001.1
nikṣipya gulmān svasthāne tatrāgacchad vibhīṣaṇaḥR_6,071.001.2
nānāpraharaṇair vīraiś caturbhiḥ sacivair vṛtaḥR_6,071.002.1
nīlāñjanacayākārair mātaṃgair iva yūthapaḥR_6,071.002.2
so 'bhigamya mahātmānaṃ rāghavaṃ śokalālasaṃR_6,071.003.1
vānarāṃś caiva dadṛśe bāṣpaparyākulekṣaṇānR_6,071.003.2
rāghavaṃ ca mahātmānam ikṣvākukulanandanamR_6,071.004.1
dadarśa moham āpannaṃ lakṣmaṇasyāṅkam āśritamR_6,071.004.2
vrīḍitaṃ śokasaṃtaptaṃ dṛṣṭvā rāmaṃ vibhīṣaṇaḥR_6,071.005.1
antarduḥkhena dīnātmā kim etad iti so 'bravītR_6,071.005.2
vibhīṣaṇa mukhaṃ dṛṣṭvā sugrīvaṃ tāṃś ca vānarānR_6,071.006.1
uvāca lakṣmaṇo vākyam idaṃ bāṣpapariplutaḥR_6,071.006.2
hatām indrajitā sītām iha śrutvaiva rāghavaḥR_6,071.007.1
hanūmad vacanāt saumya tato moham upāgataḥR_6,071.007.2
kathayantaṃ tu saumitriṃ saṃnivārya vibhīṣaṇaḥR_6,071.008.1
puṣkalārtham idaṃ vākyaṃ visaṃjñaṃ rāmam abravītR_6,071.008.2
manujendrārtarūpeṇa yad uktas tvaṃ hanūmatāR_6,071.009.1
tad ayuktam ahaṃ manye sāgarasyeva śoṣaṇamR_6,071.009.2
abhiprāyaṃ tu jānāmi rāvaṇasya durātmanaḥR_6,071.010.1
sītāṃ prati mahābāho na ca ghātaṃ kariṣyatiR_6,071.010.2
yācyamānaḥ subahuśo mayā hitacikīrṣuṇāR_6,071.011.1
vaidehīm utsṛjasveti na ca tat kṛtavān vacaḥR_6,071.011.2
naiva sāmnā na bhedena na dānena kuto yudhāR_6,071.012.1
sā draṣṭum api śakyeta naiva cānyena kena citR_6,071.012.2
vānarān mohayitvā tu pratiyātaḥ sa rākṣasaḥR_6,071.013.1
caityaṃ nikumbhilāṃ nāma yatra homaṃ kariṣyatiR_6,071.013.2
hutavān upayāto hi devair api savāsavaiḥR_6,071.014.1
durādharṣo bhavaty eṣa saṃgrāme rāvaṇātmajaḥR_6,071.014.2
vighnam anvicchatā tāta vānarāṇāṃ parākrameR_6,071.015.1
sasainyās tatra gacchāmo yāvat tan na samāpyateR_6,071.015.2
tyajemaṃ naraśārdūlamithyā saṃtāpam āgatamR_6,071.016.1
sīdate hi balaṃ sarvaṃ dṛṣṭvā tvāṃ śokakarśitamR_6,071.016.2
iha tvaṃ svastha hṛdayas tiṣṭha sattvasamucchritaḥR_6,071.017.1
lakṣmaṇaṃ preṣayāsmābhiḥ saha sainyānukarṣibhiḥR_6,071.017.2
eṣa taṃ naraśārdūlo rāvaṇiṃ niśitaiḥ śaraiḥR_6,071.018.1
tyājayiṣyati tat karma tato vadhyo bhaviṣyatiR_6,071.018.2
tasyaite niśitās tīkṣṇāḥ patripatrāṅgavājinaḥR_6,071.019.1
patatriṇa ivāsaumyāḥ śarāḥ pāsyanti śoṇitamR_6,071.019.2
tat saṃdiśa mahābāho lakṣmaṇaṃ śubhalakṣaṇamR_6,071.020.1
rākṣasasya vināśāya vajraṃ vajradharo yathāR_6,071.020.2
manujavara na kālaviprakarṣo ripunidhanaṃ prati yat kṣamo 'dya kartumR_6,071.021.1
tvam atisṛja ripor vadhāya bāṇīm asurapuronmathane yathā mahendraḥR_6,071.021.2
samāptakarmā hi sa rākṣasendro bhavaty adṛśyaḥ samare surāsuraiḥR_6,071.022.1
yuyutsatā tena samāptakarmaṇā bhavet surāṇām api saṃśayo mahānR_6,071.022.2
tasya tad vacanaṃ śrutvā rāghavaḥ śokakarśitaḥR_6,072.001.1
nopadhārayate vyaktaṃ yad uktaṃ tena rakṣasāR_6,072.001.2
tato dhairyam avaṣṭabhya rāmaḥ parapuraṃjayaḥR_6,072.002.1
vibhīṣaṇam upāsīnam uvāca kapisaṃnidhauR_6,072.002.2
nairṛtādhipate vākyaṃ yad uktaṃ te vibhīṣaṇaR_6,072.003.1
bhūyas tac chrotum icchāmi brūhi yat te vivakṣitamR_6,072.003.2
rāghavasya vacaḥ śrutvā vākyaṃ vākyaviśāradaḥR_6,072.004.1
yat tat punar idaṃ vākyaṃ babhāṣe sa vibhīṣaṇaḥR_6,072.004.2
yathājñaptaṃ mahābāho tvayā gulmaniveśanamR_6,072.005.1
tat tathānuṣṭhitaṃ vīra tvadvākyasamanantaramR_6,072.005.2
tāny anīkāni sarvāṇi vibhaktāni samantataḥR_6,072.006.1
vinyastā yūthapāś caiva yathānyāyaṃ vibhāgaśaḥR_6,072.006.2
bhūyas tu mama vijāpyaṃ tac chṛṇuṣva mahāyaśaḥR_6,072.007.1
tvayy akāraṇasaṃtapte saṃtaptahṛdayā vayamR_6,072.007.2
tyaja rājann imaṃ śokaṃ mithyā saṃtāpam āgatamR_6,072.008.1
tad iyaṃ tyajyatāṃ cintā śatruharṣavivardhanīR_6,072.008.2
udyamaḥ kriyatāṃ vīra harṣaḥ samupasevyatāmR_6,072.009.1
prāptavyā yadi te sītā hantavyaś ca niśācarāḥR_6,072.009.2
sādhv ayaṃ yātu saumitrir balena mahatā vṛtaḥR_6,072.010.1
nikumbhilāyāṃ saṃprāpya hantuṃ rāvaṇim āhaveR_6,072.010.2
dhanurmaṇḍalanirmuktair āśīviṣaviṣopamaiḥR_6,072.011.1
śarair hantuṃ maheṣvāso rāvaṇiṃ samitiṃjayaḥR_6,072.011.2
tena vīreṇa tapasā varadānāt svayambhutaḥR_6,072.012.1
astraṃ brahmaśiraḥ prāptaṃ kāmagāś ca turaṃgamāḥR_6,072.012.2
tvām ātatāyinaṃ hanyād indraśatro sa te vadhaḥR_6,072.013.1
ity evaṃ vihito rājan vadhas tasyaiva dhīmataḥR_6,072.013.2
vadhāyendrajito rāma taṃ diśasva mahābalamR_6,072.014.1
hate tasmin hataṃ viddhi rāvaṇaṃ sasuhṛjjanamR_6,072.014.2
vibhīṣaṇavacaḥ śrutva rāmo vākyam athābravītR_6,072.015.1
jānāmi tasya raudrasya māyāṃ satyaparākramaR_6,072.015.2
sa hi brahmāstravit prājño mahāmāyo mahābalaḥR_6,072.016.1
karoty asaṃjñān saṃgrāme devān savaruṇān apiR_6,072.016.2
tasyāntarikṣe carato rathasthasya mahāyaśaḥR_6,072.017.1
na gatir jñāyate vīrasūryasyevābhrasaṃplaveR_6,072.017.2
rāghavas tu ripor jñātvā māyāvīryaṃ durātmanaḥR_6,072.018.1
lakṣmaṇaṃ kīrtisaṃpannam idaṃ vacanam abravītR_6,072.018.2
yad vānarendrasya balaṃ tena sarveṇa saṃvṛtaḥR_6,072.019.1
hanūmatpramukhaiś caiva yūthapaiḥ sahalakṣmaṇaR_6,072.019.2
jāmbavenarkṣapatinā saha sainyena saṃvṛtaḥR_6,072.020.1
jahi taṃ rākṣasasutaṃ māyābalaviśāradamR_6,072.020.2
ayaṃ tvāṃ sacivaiḥ sārdhaṃ mahātmā rajanīcaraḥR_6,072.021.1
abhijñas tasya deśasya pṛṣṭhato 'nugamiṣyatiR_6,072.021.2
rāghavasya vacaḥ śrutvā lakṣmaṇaḥ savibhīṣaṇaḥR_6,072.022.1
jagrāha kārmukaṃ śreṣṭham anyad bhīmaparākramaḥR_6,072.022.2
saṃnaddhaḥ kavacī khaḍgī sa śarī hemacāpadhṛkR_6,072.023.1
rāmapādāv upaspṛśya hṛṣṭaḥ saumitrir abravītR_6,072.023.2
adya matkārmukonmukhāḥ śarā nirbhidya rāvaṇimR_6,072.024.1
laṅkām abhipatiṣyanti haṃsāḥ puṣkariṇīm ivaR_6,072.024.2
adyaiva tasya raudrasya śarīraṃ māmakāḥ śarāḥR_6,072.025.1
vidhamiṣyanti hatvā taṃ mahācāpaguṇacyutāḥR_6,072.025.2
sa evam uktvā dyutimān vacanaṃ bhrātur agrataḥR_6,072.026.1
sa rāvaṇivadhākāṅkṣī lakṣmaṇas tvarito yayauR_6,072.026.2
so 'bhivādya guroḥ pādau kṛtvā cāpi pradakṣiṇamR_6,072.027.1
nikumbhilām abhiyayau caityaṃ rāvaṇipālitamR_6,072.027.2
vibhīṣaṇena sahito rājaputraḥ pratāpavānR_6,072.028.1
kṛtasvastyayano bhrātrā lakṣmaṇas tvarito yayauR_6,072.028.2
vānarāṇāṃ sahasrais tu hanūmān bahubhir vṛtaḥR_6,072.029.1
vibhīṣaṇaḥ sahāmātyas tadā lakṣmaṇam anvagātR_6,072.029.2
mahatā harisainyena savegam abhisaṃvṛtaḥR_6,072.030.1
ṛkṣarājabalaṃ caiva dadarśa pathi viṣṭhitamR_6,072.030.2
sa gatvā dūram adhvānaṃ saumitrir mitranandanaḥR_6,072.031.1
rākṣasendrabalaṃ dūrād apaśyad vyūham āsthitamR_6,072.031.2
sa saṃprāpya dhanuṣpāṇir māyāyogam ariṃdamaR_6,072.032.1
tasthau brahmavidhānena vijetuṃ raghunandanaḥR_6,072.032.2
vividham amalaśastrabhāsvaraṃ tad dhvajagahanaṃ vipulaṃ mahārathaiś caR_6,072.033.1
pratibhayatamam aprameyavegaṃ timiram iva dviṣatāṃ balaṃ viveśaR_6,072.033.2
atha tasyām avasthāyāṃ lakṣmaṇaṃ rāvaṇānujaḥR_6,073.001.1
pareṣām ahitaṃ vākyam arthasādhakam abravītR_6,073.001.2
asyānīkasya mahato bhedane yatalakṣmaṇaR_6,073.002.1
rākṣasendrasuto 'py atra bhinne dṛśyo bhaviṣyatiR_6,073.002.2
sa tvam indrāśaniprakhyaiḥ śarair avakiran parānR_6,073.003.1
abhidravāśu yāvad vai naitat karma samāpyateR_6,073.003.2
jahi vīradurātmānaṃ māyāparam adhārmikamR_6,073.004.1
rāvaṇiṃ krūrakarmāṇaṃ sarvalokabhayāvahamR_6,073.004.2
vibhīṣaṇavacaḥ śrutvā lakṣmaṇaḥ śubhalakṣaṇaḥR_6,073.005.1
vavarṣa śaravarṣāṇi rākṣasendrasutaṃ pratiR_6,073.005.2
ṛkṣāḥ śākhāmṛgāś caiva drumādrivarayodhinaḥR_6,073.006.1
abhyadhāvanta sahitās tad anīkam avasthitamR_6,073.006.2
rākṣasāś ca śitair bāṇair asibhiḥ śaktitomaraiḥR_6,073.007.1
udyataiḥ samavartanta kapisainyajighāṃsavaḥR_6,073.007.2
sa saṃprahāras tumulaḥ saṃjajñe kapirakṣasāmR_6,073.008.1
śabdena mahatā laṅkāṃ nādayan vai samantataḥR_6,073.008.2
śastrair bahuvidhākāraiḥ śitair bāṇaiś ca pādapaiḥR_6,073.009.1
udyatair giriśṛṅgaiś ca ghorair ākāśam āvṛtamR_6,073.009.2
te rākṣasā vānareṣu vikṛtānanabāhavaḥR_6,073.010.1
niveśayantaḥ śastrāṇi cakrus te sumahad bhayamR_6,073.010.2
tathaiva sakalair vṛkṣair giriśṛṅgaiś ca vānarāḥR_6,073.011.1
abhijaghnur nijaghnuś ca samare rākṣasarṣabhānR_6,073.011.2
ṛkṣavānaramukhyaiś ca mahākāyair mahābalaiḥR_6,073.012.1
rakṣasāṃ vadhyamānānāṃ mahad bhayam ajāyataR_6,073.012.2
svam anīkaṃ viṣaṇṇaṃ tu śrutvā śatrubhir arditamR_6,073.013.1
udatiṣṭhata durdharṣas tat karmaṇy ananuṣṭhiteR_6,073.013.2
vṛkṣāndhakārān niṣkramya jātakrodhaḥ sa rāvaṇiḥR_6,073.014.1
āruroha rathaṃ sajjaṃ pūrvayuktaṃ sa rākṣasaḥR_6,073.014.2
sa bhīmakārmukaśaraḥ kṛṣṇāñjanacayopamaḥR_6,073.015.1
raktāsyanayanaḥ krūro babhau mṛtyur ivāntakaḥR_6,073.015.2
dṛṣṭvaiva tu rathasthaṃ taṃ paryavartata tad balamR_6,073.016.1
rakṣasāṃ bhīmavegānāṃ lakṣmaṇena yuyutsatāmR_6,073.016.2
tasmin kāle tu hanumān udyamya sudurāsadamR_6,073.017.1
dharaṇīdharasaṃkāśī mahāvṛkṣam ariṃdamaḥR_6,073.017.2
sa rākṣasānāṃ tat sainyaṃ kālāgnir iva nirdahanR_6,073.018.1
cakāra bahubhir vṛkṣair niḥsaṃjñaṃ yudhi vānaraḥR_6,073.018.2
vidhvaṃsayantaṃ tarasā dṛṣṭvaiva pavanātmajamR_6,073.019.1
rākṣasānāṃ sahasrāṇi hanūmantam avākiranR_6,073.019.2
śitaśūladharāḥ śūlair asibhiś cāsipāṇayaḥR_6,073.020.1
śaktibhiḥ śaktihastāś ca paṭṭasaiḥ paṭṭasāyudhāḥR_6,073.020.2
parighaiś ca gadābhiś ca kuntaiś ca śubhadarśanaiḥR_6,073.021.1
śataśaś ca śataghnībhir āyasair api mudgaraiḥR_6,073.021.2
ghoraiḥ paraśubhiś caiva bhiṇḍipālaiś ca rākṣasāḥR_6,073.022.1
muṣṭibhir vajravegaiś ca talair aśanisaṃnibhaiḥR_6,073.022.2
abhijaghnuḥ samāsādya samantāt parvatopamamR_6,073.023.1
teṣām api ca saṃkruddhaś cakāra kadanaṃ mahatR_6,073.023.2
sa dadarśa kapiśreṣṭham acalopamam indrajitR_6,073.024.1
sūdayānam amitraghnam amitrān pavanātmajamR_6,073.024.2
sa sārathim uvācedaṃ yāhi yatraiṣa vānaraḥR_6,073.025.1
kṣayam eva hi naḥ kuryād rākṣasānām upekṣitaḥR_6,073.025.2
ity uktaḥ sārathis tena yayau yatra sa mārutiḥR_6,073.026.1
vahan paramadurdharṣaṃ sthitam indrajitaṃ ratheR_6,073.026.2
so 'bhyupetya śarān khaḍgān paṭṭasāsiparaśvadhānR_6,073.027.1
abhyavarṣata durdharṣaḥ kapimūrdhni sa rākṣasaḥR_6,073.027.2
tāni śastrāṇi ghorāṇi pratigṛhya sa mārutiḥR_6,073.028.1
roṣeṇa mahatāviṣo vākyaṃ cedam uvāca haR_6,073.028.2
yudhyasva yadi śūro 'si rāvaṇātmaja durmateR_6,073.029.1
vāyuputraṃ samāsādya na jīvan pratiyāsyasiR_6,073.029.2
bāhubhyāṃ saṃprayudhyasva yadi me dvandvam āhaveR_6,073.030.1
vegaṃ sahasva durbuddhe tatas tvaṃ rakṣasāṃ varaḥR_6,073.030.2
hanūmantaṃ jighāṃsantaṃ samudyataśarāsanamR_6,073.031.1
rāvaṇātmajam ācaṣṭe lakṣmaṇāya vibhīṣaṇaḥR_6,073.031.2
yas tu vāsavanirjetā rāvaṇasyātmasaṃbhavaḥR_6,073.032.1
sa eṣa ratham āsthāya hanūmantaṃ jighāṃsatiR_6,073.032.2
tam apratimasaṃsthānaiḥ śaraiḥ śatruvidāraṇaiḥR_6,073.033.1
jīvitāntakarair ghoraiḥ saumitre rāvaṇiṃ jahiR_6,073.033.2
ity evam uktas tu tadā mahātmā vibhīṣaṇenārivibhīṣaṇenaR_6,073.034.1
dadarśa taṃ parvatasaṃnikāśaṃ rathasthitaṃ bhīmabalaṃ durāsadamR_6,073.034.2
evam uktvā tu saumitriṃ jātaharṣo vibhīṣaṇaḥR_6,074.001.1
dhanuṣpāṇinam ādāya tvaramāṇo jagāma saḥR_6,074.001.2
avidūraṃ tato gatvā praviśya ca mahad vanamR_6,074.002.1
darśayām āsa tat karma lakṣmaṇāya vibhīṣaṇaḥR_6,074.002.2
nīlajīmūtasaṃkāśaṃ nyagrodhaṃ bhīmadarśanamR_6,074.003.1
tejasvī rāvaṇabhrātā lakṣmaṇāya nyavedayatR_6,074.003.2
ihopahāraṃ bhūtānāṃ balavān rāvaṇātajaḥR_6,074.004.1
upahṛtya tataḥ paścāt saṃgrāmam abhivartateR_6,074.004.2
adṛśyaḥ sarvabhūtānāṃ tato bhavati rākṣasaḥR_6,074.005.1
nihanti samare śatrūn badhnāti ca śarottamaiḥR_6,074.005.2
tam apraviṣṭaṃ nyagrodhaṃ balinaṃ rāvaṇātmajamR_6,074.006.1
vidhvaṃsaya śarais tīkṣṇaiḥ sarathaṃ sāśvasārathimR_6,074.006.2
tathety uktvā mahātejāḥ saumitrir mitranandanaḥR_6,074.007.1
babhūvāvasthitas tatra citraṃ visphārayan dhanuḥR_6,074.007.2
sa rathenāgnivarṇena balavān rāvaṇātmajaḥR_6,074.008.1
indrajit kavacī khaḍgī sadhvajaḥ pratyadṛśyataR_6,074.008.2
tam uvāca mahātejāḥ paulastyam aparājitamR_6,074.009.1
samāhvaye tvāṃ samare samyag yuddhaṃ prayaccha meR_6,074.009.2
evam ukto mahātejā manasvī rāvaṇātmajaḥR_6,074.010.1
abravīt paruṣaṃ vākyaṃ tatra dṛṣṭvā vibhīṣaṇamR_6,074.010.2
iha tvaṃ jātasaṃvṛddhaḥ sākṣād bhrātā pitur mamaR_6,074.011.1
kathaṃ druhyasi putrasya pitṛvyo mama rākṣasaR_6,074.011.2
na jñātitvaṃ na sauhārdaṃ na jātis tava durmateR_6,074.012.1
pramāṇaṃ na ca sodaryaṃ na dharmo dharmadūṣaṇaR_6,074.012.2
śocyas tvam asi durbuddhe nindanīyaś ca sādhubhiḥR_6,074.013.1
yas tvaṃ svajanam utsṛjya parabhṛtyatvam āgataḥR_6,074.013.2
naitac chithilayā buddhyā tvaṃ vetsi mahad antaramR_6,074.014.1
kva ca svajanasaṃvāsaḥ kva ca nīcaparāśrayaḥR_6,074.014.2
guṇavān vā parajanaḥ svajano nirguṇo 'pi vāR_6,074.015.1
nirguṇaḥ svajanaḥ śreyān yaḥ paraḥ para eva saḥR_6,074.015.2
niranukrośatā ceyaṃ yādṛśī te niśācaraR_6,074.016.1
svajanena tvayā śakyaṃ paruṣaṃ rāvaṇānujaR_6,074.016.2
ity ukto bhrātṛputreṇa pratyuvāca vibhīṣaṇaḥR_6,074.017.1
ajānann iva macchīlaṃ kiṃ rākṣasa vikatthaseR_6,074.017.2
kule yady apy ahaṃ jāto rakṣasāṃ krūrakarmaṇāmR_6,074.018.1
guṇo 'yaṃ prathamo nṝṇāṃ tan me śīlam arākṣasaṃR_6,074.018.2
na rame dāruṇenāhaṃ na cādharmeṇa vai rameR_6,074.019.1
bhrātrā viṣamaśīlena kathaṃ bhrātā nirasyateR_6,074.019.2
parasvānāṃ ca haraṇaṃ paradārābhimarśanamR_6,074.020.1
suhṛdām atiśaṅkāṃ ca trayo doṣāḥ kṣayāvahāḥR_6,074.020.2
maharṣīṇāṃ vadho ghoraḥ sarvadevaiś ca vigrahaḥR_6,074.021.1
abhimānaś ca kopaś ca vairitvaṃ pratikūlatāR_6,074.021.2
ete doṣā mama bhrātur jīvitaiśvaryanāśanāḥR_6,074.022.1
guṇān pracchādayām āsuḥ parvatān iva toyadāḥR_6,074.022.2
doṣair etaiḥ parityakto mayā bhrātā pitā tavaR_6,074.023.1
neyam asti purī laṅkā na ca tvaṃ na ca te pitāR_6,074.023.2
atimānī ca bālaś ca durvinītaś ca rākṣasaR_6,074.024.1
baddhas tvaṃ kālapāśena brūhi māṃ yad yad icchasiR_6,074.024.2
adya te vyasanaṃ prāptaṃ kim iha tvaṃ tu vakṣyasiR_6,074.025.1
praveṣṭuṃ na tvayā śakyo nyagrodho rākṣasādhamaR_6,074.025.2
yudhyasva naradevena lakṣmaṇena raṇe sahaR_6,074.026.1
hatas tvaṃ devatā kāryaṃ kariṣyasi yamakṣayeR_6,074.026.2
nidarśayasvātmabalaṃ samudyataṃ kuruṣva sarvāyudhasāyakavyayamR_6,074.027.1
na lakṣmaṇasyaitya hi bāṇagocaraṃ tvam adya jīvan sabalo gamiṣyasiR_6,074.027.2
vibhīṣaṇa vacaḥ śrutvā rāvaṇiḥ krodhamūrchitaḥR_6,075.001.1
abravīt paruṣaṃ vākyaṃ vegenābhyutpapāta haR_6,075.001.2
udyatāyudhanistriṃśo rathe tu samalaṃkṛteR_6,075.002.1
kālāśvayukte mahati sthitaḥ kālāntakopamaḥR_6,075.002.2
mahāpramāṇam udyamya vipulaṃ vegavad dṛḍhamR_6,075.003.1
dhanur bhīmaṃ parāmṛśya śarāṃś cāmitranāśanānR_6,075.003.2
uvācainaṃ samārabdhaḥ saumitriṃ savibhīṣaṇamR_6,075.004.1
tāṃś ca vānaraśārdūlān paśyadhvaṃ me parākramamR_6,075.004.2
adya matkārmukotsṛṣṭaṃ śaravarṣaṃ durāsadamR_6,075.005.1
muktaṃ varṣam ivākāśe vārayiṣyatha saṃyugeR_6,075.005.2
adya vo māmakā bāṇā mahākārmukaniḥsṛtāḥR_6,075.006.1
vidhamiṣyanti gātrāṇi tūlarāśim ivānalaḥR_6,075.006.2
tīkṣṇasāyakanirbhinnāñ śūlaśaktyṛṣṭitomaraiḥR_6,075.007.1
adya vo gamayiṣyāmi sarvān eva yamakṣayamR_6,075.007.2
kṣipataḥ śaravarṣāṇi kṣiprahastasya me yudhiR_6,075.008.1
jīmūtasyeva nadataḥ kaḥ sthāsyati mamāgrataḥR_6,075.008.2
tac chrutvā rākṣasendrasya garjitaṃ lakṣmaṇas tadāR_6,075.009.1
abhītavadanaḥ kruddho rāvaṇiṃ vākyam abravītR_6,075.009.2
uktaś ca durgamaḥ pāraḥ kāryāṇāṃ rākṣasa tvayāR_6,075.010.1
kāryāṇāṃ karmaṇā pāraṃ yo gacchati sa buddhimānR_6,075.010.2
sa tvam arthasya hīnārtho duravāpasya kena citR_6,075.011.1
vaco vyāhṛtya jānīṣe kṛtārtho 'smīti durmateR_6,075.011.2
antardhānagatenājau yas tvayācaritas tadāR_6,075.012.1
taskarācarito mārgo naiṣa vīraniṣevitaḥR_6,075.012.2
yathā bāṇapathaṃ prāpya sthito 'haṃ tava rākṣasaR_6,075.013.1
darśayasvādya tat tejo vācā tvaṃ kiṃ vikatthaseR_6,075.013.2
evam ukto dhanur bhīmaṃ parāmṛśya mahābalaḥR_6,075.014.1
sasarje niśitān bāṇān indrajit samijiṃjayaR_6,075.014.2
te nisṛṣṭā mahāvegāḥ śarāḥ sarpaviṣopamāḥR_6,075.015.1
saṃprāpya lakṣmaṇaṃ petuḥ śvasanta iva pannagāḥR_6,075.015.2
śarair atimahāvegair vegavān rāvaṇātmajaḥR_6,075.016.1
saumitrim indrajid yuddhe vivyādha śubhalakṣaṇamR_6,075.016.2
sa śarair atividdhāṅgo rudhireṇa samukṣitaḥR_6,075.017.1
śuśubhe lakṣmaṇaḥ śrīmān vidhūma iva pāvakaḥR_6,075.017.2
indrajit tv ātmanaḥ karma prasamīkṣyādhigamya caR_6,075.018.1
vinadya sumahānādam idaṃ vacanam abravītR_6,075.018.2
patriṇaḥ śitadhārās te śarā matkārmukacyutāḥR_6,075.019.1
ādāsyante 'dya saumitre jīvitaṃ jīvitāntagāḥR_6,075.019.2
adya gomāyusaṃghāś ca śyenasaṃghāś ca lakṣmaṇaR_6,075.020.1
gṛdhrāś ca nipatantu tvāṃ gatāsuṃ nihataṃ mayāR_6,075.020.2
kṣatrabandhuḥ sadānāryo rāmaḥ paramadurmatiḥR_6,075.021.1
bhaktaṃ bhrātaram adyaiva tvāṃ drakṣyati mayā hatamR_6,075.021.2
viśastakavacaṃ bhūmau vyapaviddhaśarāsanamR_6,075.022.1
hṛtottamāṅgaṃ saumitre tvām adya nihataṃ mayāR_6,075.022.2
iti bruvāṇaṃ saṃrabdhaṃ paruṣaṃ rāvaṇātmajamR_6,075.023.1
hetumadvākyam atyarthaṃ lakṣmaṇaḥ pratyuvāca haR_6,075.023.2
akṛtvā katthase karma kimartham iha rākṣasaR_6,075.024.1
kuru tat karma yenāhaṃ śraddadhyāṃ tava katthanamR_6,075.024.2
anuktvā paruṣaṃ vākyaṃ kiṃ cid apy anavakṣipanR_6,075.025.1
avikatthan vadhiṣyāmi tvāṃ paśya puruṣādanaR_6,075.025.2
ity uktvā pañcanārācān ākarṇāpūritāñ śarānR_6,075.026.1
nicakhāna mahāvegāṃl lakṣmaṇo rākṣasorasiR_6,075.026.2
sa śarair āhatas tena saroṣo rāvaṇātmajaḥR_6,075.027.1
suprayuktais tribhir bāṇaiḥ prativivyādha lakṣmaṇamR_6,075.027.2
sa babhūva mahābhīmo nararākṣasasiṃhayoḥR_6,075.028.1
vimardas tumulo yuddhe parasparavadhaiṣiṇoḥR_6,075.028.2
ubhau hi balasaṃpannāv ubhau vikramaśālinauR_6,075.029.1
ubhāv api suvikrāntau sarvaśastrāstrakovidauR_6,075.029.2
ubhau paramadurjeyāv atulyabalatejasauR_6,075.030.1
yuyudhāte mahāvīrau grahāv iva nabho gatauR_6,075.030.2
balavṛtrāv iva hi tau yudhi vai duṣpradharṣaṇauR_6,075.031.1
yuyudhāte mahātmānau tadā kesariṇāv ivaR_6,075.031.2
bahūn avasṛjantau hi mārgaṇaughān avasthitauR_6,075.032.1
nararākṣasasiṃhau tau prahṛṣṭāv abhyayudhyatāmR_6,075.032.2
susaṃprahṛṣṭau nararākṣasottamau jayaiṣiṇau mārgaṇacāpadhāriṇauR_6,075.033.1
parasparaṃ tau pravavarṣatur bhṛśaṃ śaraughavarṣeṇa balāhakāv ivaR_6,075.033.2
tataḥ śaraṃ dāśarathiḥ saṃdhāyāmitrakarśanaḥR_6,076.001.1
sasarja rākṣasendrāya kruddhaḥ sarpa iva śvasanR_6,076.001.2
tasya jyātalanirghoṣaṃ sa śrutvā rāvaṇātmajaḥR_6,076.002.1
vivarṇavadano bhūtvā lakṣmaṇaṃ samudaikṣataR_6,076.002.2
taṃ viṣaṇṇamukhaṃ dṛṣṭvā rākṣasaṃ rāvaṇātmajamR_6,076.003.1
saumitriṃ yuddhasaṃsaktaṃ pratyuvāca vibhīṣaṇaḥR_6,076.003.2
nimittāny anupaśyāmi yāny asmin rāvaṇātmajeR_6,076.004.1
tvara tena mahābāho bhagna eṣa na saṃśayaḥR_6,076.004.2
tataḥ saṃdhāya saumitriḥ śarān agniśikhopamānR_6,076.005.1
mumoca niśitāṃs tasmai sarvān iva viṣolbaṇānR_6,076.005.2
śakrāśanisamasparśair lakṣmaṇenāhataḥ śaraiḥR_6,076.006.1
muhūrtam abhavan mūḍhaḥ sarvasaṃkṣubhitendriyaḥR_6,076.006.2
upalabhya muhūrtena saṃjñāṃ pratyāgatendriyaḥR_6,076.007.1
dadarśāvasthitaṃ vīraṃ vīro daśarathātmajamR_6,076.007.2
so 'bhicakrāma saumitriṃ roṣāt saṃraktalocanaḥR_6,076.008.1
abravīc cainam āsādya punaḥ sa paruṣaṃ vacaḥR_6,076.008.2
kiṃ na smarasi tad yuddhe prathame matparākramamR_6,076.009.1
nibaddhas tvaṃ saha bhrātrā yadā yudhi viceṣṭaseR_6,076.009.2
yuvā khalu mahāyuddhe śakrāśanisamaiḥ śaraiḥR_6,076.010.1
śāyinau prathamaṃ bhūmau visaṃjñau sapuraḥsarauR_6,076.010.2
smṛtir vā nāsti te manye vyaktaṃ vā yamasādanamR_6,076.011.1
gantum icchasi yasmāt tvaṃ māṃ dharṣayitum icchasiR_6,076.011.2
yadi te prathame yuddhe na dṛṣṭo matparākramaḥR_6,076.012.1
adya tvāṃ darśayiṣyāmi tiṣṭhedānīṃ vyavasthitaḥR_6,076.012.2
ity uktvā saptabhir bāṇair abhivivyādha lakṣmaṇamR_6,076.013.1
daśabhiś ca hanūmantaṃ tīkṣṇadhāraiḥ śarottamaiḥR_6,076.013.2
tataḥ śaraśatenaiva suprayuktena vīryavānR_6,076.014.1
krodhād dviguṇasaṃrabdho nirbibheda vibhīṣaṇamR_6,076.014.2
tad dṛṣṭvendrajitaḥ karma kṛtaṃ rāmānujas tadāR_6,076.015.1
acintayitvā prahasan naitat kiṃ cid iti bruvanR_6,076.015.2
mumoca sa śarān ghorān saṃgṛhya narapuṃgavaḥR_6,076.016.1
abhītavadanaḥ kruddho rāvaṇiṃ lakṣmaṇo yudhiR_6,076.016.2
naivaṃ raṇagataḥ śūrāḥ praharanti niśācaraR_6,076.017.1
laghavaś cālpavīryāś ca sukhā hīme śarās tavaR_6,076.017.2
naivaṃ śūrās tu yudhyante samare jayakāṅkṣiṇaḥR_6,076.018.1
ity evaṃ taṃ bruvāṇas tu śaravarṣair avākiratR_6,076.018.2
tasya bāṇais tu vidhvastaṃ kavacaṃ hemabhūṣitamR_6,076.019.1
vyaśīryata rathopasthe tārājālam ivāmbarātR_6,076.019.2
vidhūtavarmā nārācair babhūva sa kṛtavraṇaḥR_6,076.020.1
indrajit samare śūraḥ prarūḍha iva sānumānR_6,076.020.2
abhīkṣṇaṃ niśvasantau hi yudhyetāṃ tumulaṃ yudhiR_6,076.021.1
śarasaṃkṛttasarvāṅgo sarvato rudhirokṣitauR_6,076.021.2
astrāṇy astravidāṃ śreṣṭhau darśayantau punaḥ punaḥR_6,076.022.1
śarān uccāvacākārān antarikṣe babandhatuḥR_6,076.022.2
vyapetadoṣam asyantau laghucitraṃ ca suṣṭhu caR_6,076.023.1
ubhau tu tumulaṃ ghoraṃ cakratur nararākṣasauR_6,076.023.2
tayoḥ pṛthakpṛthag bhīmaḥ śuśruve talanisvanaḥR_6,076.024.1
sughorayor niṣṭanator gagane meghayor ivaR_6,076.024.2
te gātrayor nipatitā rukmapuṅkhāḥ śarā yudhiR_6,076.025.1
asṛgdigdhā viniṣpetur viviśur dharaṇītalamR_6,076.025.2
anyaiḥ suniśitaiḥ śastrair ākāśe saṃjaghaṭṭireR_6,076.026.1
babhañjuś cicchiduś cāpi tayor bāṇāḥ sahasraśaḥR_6,076.026.2
sa babhūva raṇe ghoras tayor bāṇamayaś cayaḥR_6,076.027.1
agnibhyām iva dīptābhyāṃ satre kuśamayaś cayaḥR_6,076.027.2
tayoḥ kṛtavraṇau dehau śuśubhāte mahātmanoḥR_6,076.028.1
sapuṣpāv iva niṣpatrau vane śālmalikuṃśukauR_6,076.028.2
cakratus tumulaṃ ghoraṃ saṃnipātaṃ muhur muhuḥR_6,076.029.1
indrajil lakṣmaṇaś caiva parasparajayaiṣiṇauR_6,076.029.2
lakṣmaṇo rāvaṇiṃ yuddhe rāvaṇiś cāpi lakṣmaṇamR_6,076.030.1
anyonyaṃ tāv abhighnantau na śramaṃ pratyapadyatāmR_6,076.030.2
bāṇajālaiḥ śarīrasthair avagāḍhais tarasvinauR_6,076.031.1
śuśubhāte mahāvīrau virūḍhāv iva parvatauR_6,076.031.2
tayo rudhirasiktāni saṃvṛtāni śarair bhṛśamR_6,076.032.1
babhrājuḥ sarvagātrāṇi jvalanta iva pāvakāḥR_6,076.032.2
tayor atha mahān kālo vyatīyād yudhyamānayoḥR_6,076.033.1
na ca tau yuddhavaimukhyaṃ śramaṃ vāpy upajagmatuḥR_6,076.033.2
atha samarapariśramaṃ nihantuṃ samaramukheṣv ajitasya lakṣmaṇasyaR_6,076.034.1
priyahitam upapādayan mahaujāḥ samaram upetya vibhīṣaṇo 'vatastheR_6,076.034.2
yudhyamānau tu tau dṛṣṭvā prasaktau nararākṣasauR_6,077.001.1
śūraḥ sa rāvaṇabhrātā tasthau saṃgrāmamūrdhaniR_6,077.001.2
tato visphārayām āsa mahad dhanur avasthitaḥR_6,077.002.1
utsasarja ca tīkṣṇāgrān rākṣaseṣu mahāśarānR_6,077.002.2
te śarāḥ śikhisaṃkāśā nipatantaḥ samāhitāḥR_6,077.003.1
rākṣasān dārayām āsur vajrā iva mahāgirīnR_6,077.003.2
vibhīṣaṇasyānucarās te 'pi śūlāsipaṭṭasaiḥR_6,077.004.1
ciccheduḥ samare vīrān rākṣasān rākṣasottamāḥR_6,077.004.2
rākṣasais taiḥ parivṛtaḥ sa tadā tu vibhīṣaṇaḥR_6,077.005.1
babhau madhye prahṛṣṭānāṃ kalabhānām iva dvipaḥR_6,077.005.2
tataḥ saṃcodayāno vai harīn rakṣoraṇapriyānR_6,077.006.1
uvāca vacanaṃ kāle kālajño rakṣasāṃ varaḥR_6,077.006.2
eko 'yaṃ rākṣasendrasya parāyaṇam iva sthitaḥR_6,077.007.1
etac cheṣaṃ balaṃ tasya kiṃ tiṣṭhata harīśvarāḥR_6,077.007.2
asmin vinihate pāpe rākṣase raṇamūrdhaniR_6,077.008.1
rāvaṇaṃ varjayitvā tu śeṣam asya balaṃ hatamR_6,077.008.2
prahasto nihato vīro nikumbhaś ca mahābalaḥR_6,077.009.1
kumbhakarṇaś ca kumbhaś ca dhūmrākṣaś ca niśācaraḥR_6,077.009.2
akampanaḥ supārśvaś ca cakramālī ca rākṣasaḥR_6,077.010.1
kampanaḥ sattvavantaś ca devāntakanarāntakauR_6,077.010.2
etān nihatyātibalān bahūn rākṣasasattamānR_6,077.011.1
bāhubhyāṃ sāgaraṃ tīrtvā laṅghyatāṃ goṣpadaṃ laghuR_6,077.011.2
etāvad iha śeṣaṃ vo jetavyam iha vānarāḥR_6,077.012.1
hatāḥ sarve samāgamya rākṣasā baladarpitāḥR_6,077.012.2
ayuktaṃ nidhanaṃ kartuṃ putrasya janitur mamaR_6,077.013.1
ghṛṇām apāsya rāmārthe nihanyāṃ bhrātur ātmajamR_6,077.013.2
tad evaiṣa mahābāhur lakṣmaṇaḥ śamayiṣyatiR_6,077.014.1
vānarā ghnantuṃ saṃbhūya bhṛtyān asya samīpagānR_6,077.014.2
iti tenātiyaśasā rākṣasenābhicoditāḥR_6,077.015.1
vānarendrā jahṛṣire lāṅgalāni ca vivyadhuḥR_6,077.015.2
tatas te kapiśārdūlāḥ kṣveḍantaś ca muhur muhuḥR_6,077.016.1
mumucur vividhān nādān meghān dṛṣṭveva barhiṇaḥR_6,077.016.2
jāmbavān api taiḥ sarvaiḥ svayūthair abhisaṃvṛtaḥR_6,077.017.1
aśmabhis tāḍayām āsa nakhair dantaiś ca rākṣasānR_6,077.017.2
nighnantam ṛkṣādhipatiṃ rākṣasās te mahābalāḥR_6,077.018.1
parivavrur bhayaṃ tyaktvā tam anekavidhāyudhāḥR_6,077.018.2
śaraiḥ paraśubhis tīkṣṇaiḥ paṭṭasair yaṣṭitomaraiḥR_6,077.019.1
jāmbavantaṃ mṛdhe jaghnur nighnantaṃ rākṣasīṃ camūmR_6,077.019.2
sa saṃprahāras tumulaḥ saṃjajñe kapirākṣasāmR_6,077.020.1
devāsurāṇāṃ kruddhānāṃ yathā bhīmo mahāsvanaḥR_6,077.020.2
hanūmān api saṃkruddhaḥ sālam utpāṭya parvatātR_6,077.021.1
rakṣasāṃ kadanaṃ cakre samāsādya sahasraśaḥR_6,077.021.2
sa dattvā tumulaṃ yuddhaṃ pitṛvyasyendrajid yudhiR_6,077.022.1
lakṣmaṇaṃ paravīraghnaṃ punar evābhyadhāvataR_6,077.022.2
tau prayuddhau tadā vīrau mṛdhe lakṣmaṇarākṣasauR_6,077.023.1
śaraughān abhivarṣantau jaghnatus tau parasparamR_6,077.023.2
abhīkṣṇam antardadhatuḥ śarajālair mahābalauR_6,077.024.1
candrādityāv ivoṣṇānte yathā meghais tarasvinauR_6,077.024.2
na hy ādānaṃ na saṃdhānaṃ dhanuṣo vā parigrahaḥR_6,077.025.1
na vipramokṣo bāṇānāṃ na vikarṣo na vigrahaḥR_6,077.025.2
na muṣṭipratisaṃdhānaṃ na lakṣyapratipādanamR_6,077.026.1
adṛśyata tayos tatra yudhyatoḥ pāṇilāghavātR_6,077.026.2
antarikṣe 'bhisaṃchanne na rūpāṇi cakāśireR_6,077.027.1
tamasā pihitaṃ sarvam āsīd bhīmataraṃ mahatR_6,077.027.2
svastyas tu lokebhya iti jajalpaś ca maharṣayaḥR_6,077.028.1
saṃpetuś cātra saṃprāptā gandharvāḥ saha cāraṇaiḥR_6,077.028.2
atha rākṣasasiṃhasya kṛṣṇān kanakabhūṣaṇānR_6,077.029.1
śaraiś caturbhiḥ saumitrir vivyādha caturo hayānR_6,077.029.2
tato 'pareṇa bhallena sūtasya vicariṣyataḥR_6,077.030.1
lāghavād rāghavaḥ śrīmāñ śiraḥ kāyād apāharatR_6,077.030.2
nihataṃ sārathiṃ dṛṣṭvā samare rāvaṇātmajaḥR_6,077.031.1
prajahau samaroddharṣaṃ viṣaṇṇaḥ sa babhūva haR_6,077.031.2
viṣaṇṇavadanaṃ dṛṣṭvā rākṣasaṃ hariyūthapāḥR_6,077.032.1
tataḥ paramasaṃhṛṣṭo lakṣmaṇaṃ cābhyapūjayanR_6,077.032.2
tataḥ pramāthī śarabho rabhaso gandhamādanaḥR_6,077.033.1
amṛṣyamāṇāś catvāraś cakrur vegaṃ harīśvarāḥR_6,077.033.2
te cāsya hayamukhyeṣu tūrṇam utpatya vānarāḥR_6,077.034.1
caturṣu sumahāvīryā nipetur bhīmavikramāḥR_6,077.034.2
teṣām adhiṣṭhitānāṃ tair vānaraiḥ parvatopamaiḥR_6,077.035.1
mukhebhyo rudhiraṃ vyaktaṃ hayānāṃ samavartataR_6,077.035.2
te nihatya hayāṃs tasya pramathya ca mahārathamR_6,077.036.1
punar utpatya vegena tasthur lakṣmaṇapārśvataḥR_6,077.036.2
sa hatāśvād avaplutya rathān mathitasāratheḥR_6,077.037.1
śaravarṣeṇa saumitrim abhyadhāvata rāvaṇiḥR_6,077.037.2
tato mahendrapratimaḥ sa lakṣmaṇaḥ padātinaṃ taṃ niśitaiḥ śarottamaiḥR_6,077.038.1
sṛjantam ādau niśitāñ śarottamān bhṛśaṃ tadā bāṇagaṇair nyavārayatR_6,077.038.2
sa hatāśvo mahātejā bhūmau tiṣṭhan niśācaraḥR_6,078.001.1
indrajit paramakruddhaḥ saṃprajajvāla tejasāR_6,078.001.2
tau dhanvinau jighāṃsantāv anyonyam iṣubhir bhṛśamR_6,078.002.1
vijayenābhiniṣkrāntau vane gajavṛṣāv ivaR_6,078.002.2
nibarhayantaś cānyonyaṃ te rākṣasavanaukasaḥR_6,078.003.1
bhartāraṃ na jahur yuddhe saṃpatantas tatas tataḥR_6,078.003.2
sa lakṣmaṇaṃ samuddiśya paraṃ lāghavam āsthitaḥR_6,078.004.1
vavarṣa śaravarṣāṇi varṣāṇīva puraṃdaraḥR_6,078.004.2
muktam indrajitā tat tu śaravarṣam ariṃdamaḥR_6,078.005.1
avārayad asaṃbhrānto lakṣmaṇaḥ sudurāsadamR_6,078.005.2
lalāṭe lakṣmaṇaṃ bāṇaiḥ supuṅkhais tribhir indrajitR_6,078.006.1
avidhyat paramakruddhaḥ śīghram astraṃ pradarśayanR_6,078.006.2
taiḥ pṛṣatkair lalāṭasthaiḥ śuśubhe raghunandanaḥR_6,078.007.1
raṇāgre samaraślāghī triśṛṅga iva parvataḥR_6,078.007.2
sa tathāpy ardito bāṇai rākṣasena mahāmṛdheR_6,078.008.1
tam āśu prativivyādha lakṣmaṇaḥ panabhiḥ śaraiḥR_6,078.008.2
lakṣmaṇendrajitau vīrau mahābalaśarāsanauR_6,078.009.1
anyonyaṃ jaghnatur bāṇair viśikhair bhīmavikramauR_6,078.009.2
tau parasparam abhyetya sarvagātreṣu dhanvinauR_6,078.010.1
ghorair vivyadhatur bāṇaiḥ kṛtabhāvāv ubhau jayeR_6,078.010.2
tasmai dṛḍhataraṃ kruddho hatāśvāya vibhīṣaṇaḥR_6,078.011.1
vajrasparśasamān pañca sasarjorasi mārgaṇānR_6,078.011.2
te tasya kāyaṃ nirbhidya rukmapuṅkhā nimittagāḥR_6,078.012.1
babhūvur lohitādigdhā raktā iva mahoragāḥR_6,078.012.2
sa pitṛvyasya saṃkruddha indrajic charam ādadeR_6,078.013.1
uttamaṃ rakṣasāṃ madhye yamadattaṃ mahābalaḥR_6,078.013.2
taṃ samīkṣya mahātejā maheṣuṃ tena saṃhitamR_6,078.014.1
lakṣmaṇo 'py ādade bāṇam anyaṃ bhīmaparākramaḥR_6,078.014.2
kubereṇa svayaṃ svapne yad dattam amitātmanāR_6,078.015.1
durjayaṃ durviṣahyaṃ ca sendrair api surāsuraiḥR_6,078.015.2
tābhyāṃ tau dhanuṣi śreṣṭhe saṃhitau sāyakottamauR_6,078.016.1
vikṛṣyamāṇau vīrābhyāṃ bhṛśaṃ jajvalatuḥ śriyāR_6,078.016.2
tau bhāsayantāv ākāśaṃ dhanurbhyāṃ viśikhau cyutauR_6,078.017.1
mukhena mukham āhatya saṃnipetatur ojasāR_6,078.017.2
tau mahāgrahasaṃkāśāv anyonyaṃ saṃnipatya caR_6,078.018.1
saṃgrāme śatadhā yātau medinyāṃ vinipetatuḥR_6,078.018.2
śarau pratihatau dṛṣṭvā tāv ubhau raṇamūrdhaniR_6,078.019.1
vrīḍito jātaroṣau ca lakṣmaṇendrajitāv ubhauR_6,078.019.2
susaṃrabdhas tu saumitrir astraṃ vāruṇam ādadeR_6,078.020.1
raudraṃ mahedrajid yuddhe vyasṛjad yudhi viṣṭhitaḥR_6,078.020.2
tayoḥ sutumulaṃ yuddhaṃ saṃbabhūvādbhutopamamR_6,078.021.1
gaganasthāni bhūtāni lakṣmaṇaṃ paryavārayanR_6,078.021.2
bhairavābhirute bhīme yuddhe vānararākṣasāmR_6,078.022.1
bhūtair bahubhir ākāśaṃ vismitair āvṛtaṃ babhauR_6,078.022.2
ṛṣayaḥ pitaro devā gandharvā garuṇoragāḥR_6,078.023.1
śatakratuṃ puraskṛtya rarakṣur lakṣmaṇaṃ raṇeR_6,078.023.2
athānyaṃ mārgaṇaśreṣṭhaṃ saṃdadhe rāvaṇānujaḥR_6,078.024.1
hutāśanasamasparśaṃ rāvaṇātmajadāruṇamR_6,078.024.2
supatram anuvṛttāṅgaṃ suparvāṇaṃ susaṃsthitamR_6,078.025.1
suvarṇavikṛtaṃ vīraḥ śarīrāntakaraṃ śaramR_6,078.025.2
durāvāraṃ durviṣahaṃ rākṣasānāṃ bhayāvahamR_6,078.026.1
āśīviṣaviṣaprakhyaṃ devasaṃghaiḥ samarcitamR_6,078.026.2
yena śakro mahātejā dānavān ajayat prabhuḥR_6,078.027.1
purā devāsure yuddhe vīryavān harivāhanaḥR_6,078.027.2
tad aindram astraṃ saumitriḥ saṃyugeṣv aparājitamR_6,078.028.1
śaraśreṣṭhaṃ dhanuḥ śreṣṭhe naraśreṣṭho 'bhisaṃdadheR_6,078.028.2
saṃdhāyāmitradalanaṃ vicakarṣa śarāsanamR_6,078.029.1
sajyam āyamya durdharśaḥ kālo lokakṣaye yathāR_6,078.029.2
saṃdhāya dhanuṣi śreṣṭhe vikarṣann idam abravītR_6,078.030.1
lakṣmīvāṃl lakṣmaṇo vākyam arthasādhakam ātmanaḥR_6,078.030.2
dharmātmā satyasaṃdhaś ca rāmo dāśarathir yadiR_6,078.031.1
pauruṣe cāpratidvandvas tad enaṃ jahi rāvaṇimR_6,078.031.2
lakṣmaṇaḥ samare vīraḥ sasarjendrajitaṃ pratiR_6,078.032.1
aindrāstreṇa samāyujya lakṣmaṇaḥ paravīrahāR_6,078.032.2
tac chiraḥ saśiras trāṇaṃ śrīmaj jvalitakuṇḍalamR_6,078.033.1
pramathyendrajitaḥ kāyāt papāta dharaṇītaleR_6,078.033.2
tad rākṣasatanūjasya chinnaskandhaṃ śiro mahatR_6,078.034.1
tapanīyanibhaṃ bhūmau dadṛśe rudhirokṣitamR_6,078.034.2
hatas tu nipapātāśu dharaṇyāṃ rāvaṇātmajaḥR_6,078.035.1
kavacī saśirastrāṇo vidhvastaḥ saśarāsanaḥR_6,078.035.2
cukruśus te tataḥ sarve vānarāḥ savibhīṣaṇāḥR_6,078.036.1
hṛṣyanto nihate tasmin devā vṛtravadhe yathāR_6,078.036.2
athāntarikṣe bhūtānām ṛṣīṇāṃ ca mahātmanāmR_6,078.037.1
abhijajñe ca saṃnādo gandharvāpsarasām apiR_6,078.037.2
patitaṃ samabhijñāya rākṣasī sā mahācamūḥR_6,078.038.1
vadhyamānā diśo bheje haribhir jitakāśibhiḥR_6,078.038.2
vanarair vadhyamānās te śastrāṇy utsṛjya rākṣasāḥR_6,078.039.1
laṅkām abhimukhāḥ sarve naṣṭasaṃjñāḥ pradhāvitāḥR_6,078.039.2
dudruvur bahudhā bhītā rākṣasāḥ śataśo diśaḥR_6,078.040.1
tyaktvā praharaṇān sarve paṭṭasāsiparaśvadhānR_6,078.040.2
ke cil laṅkāṃ paritrastāḥ praviṣṭā vānarārditāḥR_6,078.041.1
samudre patitāḥ ke cit ke cit parvatam āśritāḥR_6,078.041.2
hatam indrajitaṃ dṛṣṭvā śayānaṃ samarakṣitauR_6,078.042.1
rākṣasānāṃ sahasreṣu na kaś cit pratyadṛśyataR_6,078.042.2
yathāstaṃ gata āditye nāvatiṣṭhanti raśmayaḥR_6,078.043.1
tathā tasmin nipatite rākṣasās te gatā diśaḥR_6,078.043.2
śāntarakśmir ivādityo nirvāṇa iva pāvakaḥR_6,078.044.1
sa babhūva mahātejā vyapāsta gatajīvitaḥR_6,078.044.2
praśāntapīḍā bahulo vinaṣṭāriḥ praharṣavānR_6,078.045.1
babhūva lokaḥ patite rākṣasendrasute tadāR_6,078.045.2
harṣaṃ ca śakro bhagavān saha sarvaiḥ surarṣabhaiḥR_6,078.046.1
jagāma nihate tasmin rākṣase pāpakarmaṇiR_6,078.046.2
śuddhā āpo nabhaś caiva jahṛṣur daityadānavāḥR_6,078.047.1
ājagmuḥ patite tasmin sarvalokabhayāvaheR_6,078.047.2
ūcuś ca sahitāḥ sarve devagandharvadānavāḥR_6,078.048.1
vijvarāḥ śāntakaluṣā brāhmaṇā vicarantv itiR_6,078.048.2
tato 'bhyanandan saṃhṛṣṭāḥ samare hariyūthapāḥR_6,078.049.1
tam apratibalaṃ dṛṣṭvā hataṃ nairṛtapuṃgavamR_6,078.049.2
vibhīṣaṇo hanūmāṃś ca jāmbavāṃś carkṣayūthapaḥR_6,078.050.1
vijayenābhinandantas tuṣṭuvuś cāpi lakṣmaṇamR_6,078.050.2
kṣveḍantaś ca nadantaś ca garjantaś ca plavaṃgamāḥR_6,078.051.1
labdhalakṣā raghusutaṃ parivāryopatasthireR_6,078.051.2
lāṅgūlāni pravidhyantaḥ sphoṭayantaś ca vānarāḥR_6,078.052.1
lakṣmaṇo jayatīty evaṃ vākyaṃ vyaśrāvayaṃs tadāR_6,078.052.2
anyonyaṃ ca samāśliṣya kapayo hṛṣṭamānasāḥR_6,078.053.1
cakrur uccāvacaguṇā rāghavāśrayajāḥ kathāḥR_6,078.053.2
tad asukaram athābhivīkṣya hṛṣṭāḥ priyasuhṛdo yudhi lakṣmaṇasya karmaR_6,078.054.1
paramam upalabhan manaḥpraharṣaṃ vinihatam indraripuṃ niśamya devāḥR_6,078.054.2
rudhiraklinnagātras tu lakṣmaṇaḥ śubhalakṣaṇaḥR_6,079.001.1
babhūva hṛṣṭas taṃ hatvā śakrajetāram āhaveR_6,079.001.2
tataḥ sa jāmbavantaṃ ca hanūmantaṃ ca vīryavānR_6,079.002.1
saṃnivartya mahātejās tāṃś ca sarvān vanaukasaḥR_6,079.002.2
ājagāma tataḥ śīghraṃ yatra sugrīvarāghavauR_6,079.003.1
vibhīṣaṇam avaṣṭabhya hanūmantaṃ ca lakṣmaṇaḥR_6,079.003.2
tasthau bhrātṛsamīpasthaḥ śakrasyendrānujo yathāR_6,079.004.1
ācacakṣe tadā vīro ghoram indrajito vadhamR_6,079.004.2
rāvaṇas tu śiraś chinnaṃ lakṣmaṇena mahātmanāR_6,079.005.1
nyavedayata rāmāya tadā hṛṣṭo vibhīṣaṇaḥR_6,079.005.2
mūrdhni cainam upāghrāya bhūyaḥ saṃspṛśya ca tvaranR_6,079.006.1
uvāca lakṣmaṇaṃ vākyam āśvāsya puruṣarṣabhaḥR_6,079.006.2
niramitraḥ kṛto 'smy adya niryāsyati hi rāvaṇaḥR_6,079.007.1
balavyūhena mahatā śrutvā putraṃ nipātitamR_6,079.007.2
taṃ putravadhasaṃtaptaṃ niryāntaṃ rākṣasādhipamR_6,079.008.1
balenāvṛtya mahatā nihaniṣyāmi durjayamR_6,079.008.2
tvayā lakṣmaṇa nāthena sītā ca pṛthivī ca meR_6,079.009.1
na duṣprāpā hate tv adya śakrajetari cāhaveR_6,079.009.2
sa taṃ bhrātaram āśvāsya pāriṣvajya ca rāghavaḥR_6,079.010.1
rāmaḥ suṣeṇaṃ muditaḥ samābhāṣyedam abravītR_6,079.010.2
yathā bhavati susvasthas tathā tvaṃ samupācaraR_6,079.011.1
viśalyaḥ kriyatāṃ kṣipraṃ saumitriḥ savibhīṣaṇaḥR_6,079.011.2
ye cānye 'tra ca yudhyantaḥ saśalyā vraṇinas tathāR_6,079.012.1
te 'pi sarve prayatnena kriyantāṃ sukhinas tvayāR_6,079.012.2
evam uktaḥ sa rāmeṇa mahātmā hariyūthapaḥR_6,079.013.1
lakṣmaṇāya dadau nastaḥ suṣeṇaḥ paramauṣadhamR_6,079.013.2
sa tasya gandham āghrāya viśalyaḥ samapadyataR_6,079.014.1
tadā nirvedanaś caiva saṃrūḍhavraṇa eva caR_6,079.014.2
vibhīṣaṇa mukhānāṃ ca suhṛdāṃ rāghavājñayāR_6,079.015.1
sarvavānaramukhyānāṃ cikitsāṃ sa tadākarotR_6,079.015.2
tataḥ prakṛtim āpanno hṛtaśalyo gatavyathaḥR_6,079.016.1
saumitrir muditas tatra kṣaṇena vigatajvaraḥR_6,079.016.2
tathaiva rāmaḥ plavagādhipas tadā vibhīṣaṇaś carkṣapatiś ca jāmbavānR_6,079.017.1
avekṣya saumitrim arogam utthitaṃ mudā sasainyaḥ suciraṃ jaharṣireR_6,079.017.2
apūjayat karma sa lakṣmaṇasya suduṣkaraṃ dāśarathir mahātmāR_6,079.018.1
hṛṣṭā babhūvur yudhi yūthapendrā niśamya taṃ śakrajitaṃ nipātitamR_6,079.018.2
tataḥ paulastya sacivāḥ śrutvā cendrajitaṃ hatamR_6,080.001.1
ācacakṣur abhijñāya daśagrīvāya savyathāḥR_6,080.001.2
yuddhe hato mahārāja lakṣmaṇena tavātmajaḥR_6,080.002.1
vibhīṣaṇasahāyena miṣatāṃ no mahādyuteR_6,080.002.2
śūraḥ śūreṇa saṃgamya saṃyugeṣv aparājitaḥR_6,080.003.1
lakṣṇanena hataḥ śūraḥ putras te vibudhendrajitR_6,080.003.2
sa taṃ pratibhayaṃ śrutvā vadhaṃ putrasya dāruṇamR_6,080.004.1
ghoram indrajitaḥ saṃkhye kaśmalaṃ prāviśan mahatR_6,080.004.2
upalabhya cirāt saṃjñāṃ rājā rākṣasapuṃgavaḥR_6,080.005.1
putraśokārdito dīno vilalāpākulendriyaḥR_6,080.005.2
hā rākṣasacamūmukhya mama vatsa mahārathaR_6,080.006.1
jitvendraṃ katham adya tvaṃ lakṣmaṇasya vaśaṃ gataḥR_6,080.006.2
nanu tvam iṣubhiḥ kruddho bhindyāḥ kālāntakāv apiR_6,080.007.1
mandarasyāpi śṛṅgāṇi kiṃ punar lakṣmaṇaṃ raṇeR_6,080.007.2
adya vaivasvato rājā bhūyo bahumato mamaR_6,080.008.1
yenādya tvaṃ mahābāho saṃyuktaḥ kāladharmaṇāR_6,080.008.2
eṣa panthāḥ suyodhānāṃ sarvāmaragaṇeṣv apiR_6,080.009.1
yaḥ kṛte hanyate bhartuḥ sa pumān svargam ṛcchatiR_6,080.009.2
adya devagaṇāḥ sarve lokapālās tatharṣayaḥR_6,080.010.1
hatam indrajitaṃ dṛṣṭvā sukhaṃ svapsyanti nirbhayāḥR_6,080.010.2
adya lokās trayaḥ kṛtsnāḥ pṛthivī ca sakānanāR_6,080.011.1
ekenendrajitā hīnā śūṇyeva pratibhāti meR_6,080.011.2
adya nairṛtakanyāyāṃ śroṣyāmy antaḥpure ravamR_6,080.012.1
kareṇusaṃghasya yathā ninādaṃ girigahvareR_6,080.012.2
yauvarājyaṃ ca laṅkāṃ ca rakṣāṃsi ca paraṃtapaR_6,080.013.1
mātaraṃ māṃ ca bhāryāṃ ca kva gato 'si vihāya naḥR_6,080.013.2
mama nāma tvayā vīra gatasya yamasādanamR_6,080.014.1
pretakāryāṇi kāryāṇi viparīte hi vartaseR_6,080.014.2
sa tvaṃ jīvati sugrīve rāghave ca salakṣmaṇeR_6,080.015.1
mama śalyam anuddhṛtya kva gato 'si vihāya naḥR_6,080.015.2
evamādivilāpārtaṃ rāvaṇaṃ rākṣasādhipamR_6,080.016.1
āviveśa mahān kopaḥ putravyasanasaṃbhavaḥR_6,080.016.2
ghoraṃ prakṛtyā rūpaṃ tat tasya krodhāgnimūrchitamR_6,080.017.1
babhūva rūpaṃ rudrasya kruddhasyeva durāsadamR_6,080.017.2
tasya kruddhasya netrābhyāṃ prāpatann asrabindavaḥR_6,080.018.1
dīptābhyām iva dīpābhyāṃ sārciṣaḥ snehabindavaḥR_6,080.018.2
dantān vidaśatas tasya śrūyate daśanasvanaḥR_6,080.019.1
yantrasyāveṣṭyamānasya mahato dānavair ivaR_6,080.019.2
kālāgnir iva saṃkruddho yāṃ yāṃ diśam avaikṣataR_6,080.020.1
tasyāṃ tasyāṃ bhayatrastā rākṣasāḥ saṃnililyireR_6,080.020.2
tam antakam iva kruddhaṃ carācaracikhādiṣumR_6,080.021.1
vīkṣamāṇaṃ diśaḥ sarvā rākṣasā nopacakramuḥR_6,080.021.2
tataḥ paramasaṃkruddho rāvaṇo rākṣasādhipaḥR_6,080.022.1
abravīd rakṣasāṃ madhye saṃstambhayiṣur āhaveR_6,080.022.2
mayā varṣasahasrāṇi caritvā duścaraṃ tapaḥR_6,080.023.1
teṣu teṣv avakāśeṣu svayambhūḥ paritoṣitaḥR_6,080.023.2
tasyaiva tapaso vyuṣṭyā prasādāc ca svayambhuvaḥR_6,080.024.1
nāsurebhyo na devebhyo bhayaṃ mama kadā canaR_6,080.024.2
kavacaṃ brahmadattaṃ me yad ādityasamaprabhamR_6,080.025.1
devāsuravimardeṣu na bhinnaṃ vajraśaktibhiḥR_6,080.025.2
tena mām adya saṃyuktaṃ rathastham iha saṃyugeR_6,080.026.1
pratīyāt ko 'dya mām ājau sākṣād api puraṃdaraḥR_6,080.026.2
yat tadābhiprasannena saśaraṃ kārmukaṃ mahatR_6,080.027.1
devāsuravimardeṣu mama dattaṃ svayambhuvāR_6,080.027.2
adya tūryaśatair bhīmaṃ dhanur utthāpyatāṃ mahatR_6,080.028.1
rāmalakṣmaṇayor eva vadhāya paramāhaveR_6,080.028.2
sa putravadhasaṃtaptaḥ śūraḥ krodhavaśaṃ gataḥR_6,080.029.1
samīkṣya rāvaṇo buddhyā sītāṃ hantuṃ vyavasyataR_6,080.029.2
pratyavekṣya tu tāmrākṣaḥ sughoro ghoradarśanānR_6,080.030.1
dīno dīnasvarān sarvāṃs tān uvāca niśācarānR_6,080.030.2
māyayā mama vatsena vañcanārthaṃ vanaukasāmR_6,080.031.1
kiṃ cid eva hataṃ tatra sīteyam iti darśitamR_6,080.031.2
vaidehīṃ nāśayiṣyāmi kṣatrabandhum anuvratāmR_6,080.032.1
ity evam uktvā sacivān khaḍgam āśu parāmṛśatR_6,080.032.2
uddhṛtya guṇasaṃpannaṃ vimalāmbaravarcasaṃR_6,080.033.1
niṣpapāta sa vegena sabhāyāḥ sacivair vṛtaḥR_6,080.033.2
rāvaṇaḥ putraśokena bhṛśam ākulacetanaḥR_6,080.034.1
saṃkruddhaḥ khaḍgam ādāya sahasā yatra maithilīR_6,080.034.2
vrajantaṃ rākṣasaṃ prekṣya siṃhanādaṃ pracukruśuḥR_6,080.035.1
ūcuś cānyonyam āśliṣya saṃkruddhaṃ prekṣya rākṣasāḥR_6,080.035.2
lokapālā hi catvāraḥ kruddhenānena nirjitāḥR_6,080.036.1
bahavaḥ śatravaś cānye saṃyugeṣv abhipātitāḥR_6,080.036.2
teṣāṃ saṃjalpamānānām aśokavanikāṃ gatāmR_6,080.037.1
abhidudrāva vaidehīṃ rāvaṇaḥ krodhamūrchitaḥR_6,080.037.2
vāryamāṇaḥ susaṃkruddhaḥ suhṛdbhir hitabuddhibhiḥR_6,080.038.1
abhyadhāvata saṃkruddhaḥ khe graho rohiṇīm ivaR_6,080.038.2
maithilī rakṣyamāṇā tu rākṣasībhir aninditāR_6,080.039.1
dadarśa rākṣasaṃ kruddhaṃ nistriṃśavaradhāriṇamR_6,080.039.2
taṃ niśāmya sanistriṃśaṃ vyathitā janakātmajāR_6,080.040.1
nivāryamāṇaṃ bahuśaḥ suhṛdbhir anivartinamR_6,080.040.2
yathāyaṃ mām abhikruddhaḥ samabhidravati svayamR_6,080.041.1
vadhiṣyati sanāthāṃ mām anāthām iva durmatiḥR_6,080.041.2
bahuśaś codayām āsa bhartāraṃ mām anuvratāmR_6,080.042.1
bhāryā bhava ramasyeti pratyākhyāto 'bhavan mayāR_6,080.042.2
so 'yaṃ mām anupasthānād vyaktaṃ nairāśyam āgataḥR_6,080.043.1
krodhamohasamāviṣṭo nihantuṃ māṃ samudyataḥR_6,080.043.2
mannimittam anāryeṇa samare 'dya nipātitauR_6,080.044.1
aho dhin mannimitto 'yaṃ vināśo rājaputrayoḥR_6,080.044.2
yady ahaṃ tasya pṛṣṭhena tadāyāsam aninditāR_6,080.045.1
nādyaivam anuśoceyaṃ bhartur aṅkagatā satīR_6,080.045.2
manye tu hṛdayaṃ tasyāḥ kausalyāyāḥ phaliṣyatiR_6,080.046.1
ekaputrā yadā putraṃ vinaṣṭaṃ śroṣyate yudhiR_6,080.046.2
sā hi janma ca bālyaṃ ca yauvanaṃ ca mahātmanaḥR_6,080.047.1
dharmakāryāṇi rūpaṃ ca rudatī saṃsramiṣyatiR_6,080.047.2
nirāśā nihate putre dattvā śrāddham acetanāR_6,080.048.1
agnim ārokṣyate nūnam apo vāpi pravekṣyatiR_6,080.048.2
dhig astu kubjām asatīṃ mantharāṃ pāpaniścayāmR_6,080.049.1
yannimittam idaṃ duḥkhaṃ kausalyā pratipatsyateR_6,080.049.2
ity evaṃ maithilīṃ dṛṣṭvā vilapantīṃ tapasvinīmR_6,080.050.1
rohiṇīm iva candreṇa vinā grahavaśaṃ gatāmR_6,080.050.2
supārśvo nāma medhāvī rāvaṇaṃ rākṣaseśvaramR_6,080.051.1
nivāryamāṇaṃ sacivair idaṃ vacanam abravītR_6,080.051.2
kathaṃ nāma daśagrīva sākṣād vaiśravaṇānujaR_6,080.052.1
hantum icchasi vaidehīṃ krodhād dharmam apāsya hiR_6,080.052.2
veda vidyāvrata snātaḥ svadharmanirataḥ sadāR_6,080.053.1
striyāḥ kasmād vadhaṃ vīra manyase rākṣaseśvaraR_6,080.053.2
maithilīṃ rūpasaṃpannāṃ pratyavekṣasva pārthivaR_6,080.054.1
tvam eva tu sahāsmābhī rāghave krodham utsṛjaR_6,080.054.2
abhyutthānaṃ tvam adyaiva kṛṣṇapakṣacaturdaśīmR_6,080.055.1
kṛtvā niryāhy amāvāsyāṃ vijayāya balair vṛtaḥR_6,080.055.2
śūro dhīmān rathī khaḍgī rathapravaram āsthitaḥR_6,080.056.1
hatvā dāśarathiṃ rāmaṃ bhavān prāpsyati maithilīmR_6,080.056.2
sa tad durātmā suhṛdā niveditaṃ vacaḥ sudharmyaṃ pratigṛhya rāvaṇaḥR_6,080.057.1
gṛhaṃ jagāmātha tataś ca vīryavān punaḥ sabhāṃ ca prayayau suhṛdvṛtaḥR_6,080.057.2
sa praviśya sabhāṃ rājā dīnaḥ paramaduḥkhitaḥR_6,081.001.1
niṣasādāsane mukhye siṃhaḥ kruddha iva śvasanR_6,081.001.2
abravīc ca tadā sarvān balamukhyān mahābalaḥR_6,081.002.1
rāvaṇaḥ prāñjalīn vākyaṃ putravyasanakarśitaḥR_6,081.002.2
sarve bhavantaḥ sarveṇa hastyaśvena samāvṛtāḥR_6,081.003.1
niryāntu rathasaṃghaiś ca pādātaiś copaśobhitāḥR_6,081.003.2
ekaṃ rāmaṃ parikṣipya samare hantum arhathaR_6,081.004.1
prahṛṣṭā śaravarṣeṇa prāvṛṭkāla ivāmbudāḥR_6,081.004.2
atha vāhaṃ śarair tīkṣṇair bhinnagātraṃ mahāraṇeR_6,081.005.1
bhavadbhiḥ śvo nihantāsmi rāmaṃ lokasya paśyataḥR_6,081.005.2
ity evaṃ rākṣasendrasya vākyam ādāya rākṣasāḥR_6,081.006.1
niryayus te rathaiḥ śīghraṃ nāgānīkaiś ca saṃvṛtāḥR_6,081.006.2
sa saṃgrāmo mahābhīmaḥ sūryasyodayanaṃ pratiR_6,081.007.1
rakṣasāṃ vānarāṇāṃ ca tumulaḥ samapadyataR_6,081.007.2
te gadābhir vicitrābhiḥ prāsaiḥ khaḍgaiḥ paraśvadhaiḥR_6,081.008.1
anyonyaṃ samare jaghnus tadā vānararākṣasāḥR_6,081.008.2
mātaṃgarathakūlasya vājimatsyā dhvajadrumāḥR_6,081.009.1
śarīrasaṃghāṭavahāḥ prasasruḥ śoṇitāpagāḥR_6,081.009.2
dhvajavarmarathān aśvān nānāpraharaṇāni caR_6,081.010.1
āplutyāplutya samare vānarendrā babhañjireR_6,081.010.2
keśān karṇalalāṭāṃś ca nāsikāś ca plavaṃgamāḥR_6,081.011.1
rakṣasāṃ daśanais tīkṣṇair nakhaiś cāpi vyakartayanR_6,081.011.2
ekaikaṃ rākṣasaṃ saṃkhye śataṃ vānarapuṃgavāḥR_6,081.012.1
abhyadhāvanta phalinaṃ vṛkṣaṃ śakunayo yathāR_6,081.012.2
tathā gadābhir gurvībhiḥ prāsaiḥ khaḍgaiḥ paraśvadhaiḥR_6,081.013.1
nirjaghnur vānarān ghorān rākṣasāḥ parvatopamāḥR_6,081.013.2
rākṣasair vadhyamānānāṃ vānarāṇāṃ mahācamūḥR_6,081.014.1
śaraṇyaṃ śaraṇaṃ yātā rāmaṃ daśarathātmajamR_6,081.014.2
tato rāmo mahātejā dhanur ādāya vīryavānR_6,081.015.1
praviśya rākṣasaṃ sainyaṃ śaravarṣaṃ vavarṣa haR_6,081.015.2
praviṣṭaṃ tu tadā rāmaṃ meghāḥ sūryam ivāmbareR_6,081.016.1
nābhijagmur mahāghoraṃ nirdahantaṃ śarāgnināR_6,081.016.2
kṛtāny eva sughorāṇi rāmeṇa rajanīcarāḥR_6,081.017.1
raṇe rāmasya dadṛśuḥ karmāṇy asukarāṇi caR_6,081.017.2
cālayantaṃ mahānīkaṃ vidhamantaṃ mahārathānR_6,081.018.1
dadṛśus te na vai rāmaṃ vātaṃ vanagataṃ yathāR_6,081.018.2
chinnaṃ bhinnaṃ śarair dagdhaṃ prabhagnaṃ śastrapīḍitamR_6,081.019.1
balaṃ rāmeṇa dadṛśur na ramaṃ śīghrakāriṇamR_6,081.019.2
praharantaṃ śarīreṣu na te paśyanti rāghavamR_6,081.020.1
indriyārtheṣu tiṣṭhantaṃ bhūtātmānam iva prajāḥR_6,081.020.2
eṣa hanti gajānīkam eṣa hanti mahārathānR_6,081.021.1
eṣa hanti śarais tīkṣṇaiḥ padātīn vājibhiḥ sahaR_6,081.021.2
iti te rākṣasāḥ sarve rāmasya sadṛśān raṇeR_6,081.022.1
anyonyakupitā jaghnuḥ sādṛśyād rāghavasya teR_6,081.022.2
na te dadṛśire rāmaṃ dahantam arivāhinīmR_6,081.023.1
mohitāḥ paramāstreṇa gāndharveṇa mahātmanāR_6,081.023.2
te tu rāmasahasrāṇi raṇe paśyanti rākṣasāḥR_6,081.024.1
punaḥ paśyanti kākutstham ekam eva mahāhaveR_6,081.024.2
bhramantīṃ kāñcanīṃ koṭiṃ kārmukasya mahātmanaḥR_6,081.025.1
alātacakrapratimāṃ dadṛśus te na rāghavamR_6,081.025.2
śarīranābhi sattvārciḥ śarīraṃ nemikārmukamR_6,081.026.1
jyāghoṣatalanirghoṣaṃ tejobuddhiguṇaprabhamR_6,081.026.2
divyāstraguṇaparyantaṃ nighnantaṃ yudhi rākṣasānR_6,081.027.1
dadṛśū rāmacakraṃ tat kālacakram iva prajāḥR_6,081.027.2
anīkaṃ daśasāhasraṃ rathānāṃ vātaraṃhasāmR_6,081.028.1
aṣṭādaśasahasrāṇi kuñjarāṇāṃ tarasvināmR_6,081.028.2
caturdaśasahasrāṇi sārohāṇāṃ ca vājināmR_6,081.029.1
pūrṇe śatasahasre dve rākṣasānāṃ padātināmR_6,081.029.2
divasasyāṣṭame bhāge śarair agniśikhopamaiḥR_6,081.030.1
hatāny ekena rāmeṇa rakṣasāṃ kāmarūpiṇāmR_6,081.030.2
te hatāśvā hatarathāḥ śrāntā vimathitadhvajāḥR_6,081.031.1
abhipetuḥ purīṃ laṅkāṃ hataśeṣā niśācarāḥR_6,081.031.2
hatair gajapadāty aśvais tad babhūva raṇājiramR_6,081.032.1
ākrīḍabhūmī rudrasya kruddhasyeva pinākinaḥR_6,081.032.2
tato devāḥ sagandharvāḥ siddhāś ca paramarṣayaḥR_6,081.033.1
sādhu sādhv iti rāmasya tat karma samapūjayanR_6,081.033.2
abravīc ca tadā rāmaḥ sugrīvaṃ pratyanantaramR_6,081.034.1
etad astrabalaṃ divyaṃ mama vā tryambakasya vāR_6,081.034.2
nihatya tāṃ rākṣasavāhinīṃ tu rāmas tadā śakrasamo mahātmāR_6,081.035.1
astreṣu śastreṣu jitaklamaś ca saṃstūyate devagaṇaiḥ prahṛṣṭaiḥR_6,081.035.2
tāni nāgasahasrāṇi sārohāṇāṃ ca vājināmR_6,082.001.1
rathānāṃ cāgnivarṇānāṃ sadhvajānāṃ sahasraśaḥR_6,082.001.2
rākṣasānāṃ sahasrāṇi gadāparighayodhināmR_6,082.002.1
kāñcanadhvajacitrāṇāṃ śūrāṇāṃ kāmarūpiṇāmR_6,082.002.2
nihatāni śarais tīkṣṇais taptakāñcanabhūṣaṇaiḥR_6,082.003.1
rāvaṇena prayuktāni rāmeṇākliṣṭakarmaṇāR_6,082.003.2
dṛṣṭvā śrutvā ca saṃbhrāntā hataśeṣā niśācarāḥR_6,082.004.1
rākṣasyaś ca samāgamya dīnāś cintāpariplutāḥR_6,082.004.2
vidhavā hataputrāś ca krośantyo hatabāndhavāḥR_6,082.005.1
rākṣasyaḥ saha saṃgamya duḥkhārtāḥ paryadevayanR_6,082.005.2
kathaṃ śūrpaṇakhā vṛddhā karālā nirṇatodarīR_6,082.006.1
āsasāda vane rāmaṃ kandarpam iva rūpiṇamR_6,082.006.2
sukumāraṃ mahāsattvaṃ sarvabhūtahite ratamR_6,082.007.1
taṃ dṛṣṭvā lokavadhyā sā hīnarūpā prakāmitāR_6,082.007.2
kathaṃ sarvaguṇair hīnā guṇavantaṃ mahaujasaṃR_6,082.008.1
sumukhaṃ durmukhī rāmaṃ kāmayām āsa rākṣasīR_6,082.008.2
janasyāsyālpabhāgyatvāt palinī śvetamūrdhajāR_6,082.009.1
akāryam apahāsyaṃ ca sarvalokavigarhitamR_6,082.009.2
rākṣasānāṃ vināśāya dūṣaṇasya kharasya caR_6,082.010.1
cakārāpratirūpā sā rāghavasya pradharṣaṇamR_6,082.010.2
tan nimittam idaṃ vairaṃ rāvaṇena kṛtaṃ mahatR_6,082.011.1
vadhāya nītā sā sītā daśagrīveṇa rakṣasāR_6,082.011.2
na ca sītāṃ daśagrīvaḥ prāpnoti janakātmajāmR_6,082.012.1
baddhaṃ balavatā vairam akṣayaṃ rāghaveṇa haR_6,082.012.2
vaidehīṃ prārthayānaṃ taṃ virādhaṃ prekṣya rākṣasaṃR_6,082.013.1
hatam ekena rāmeṇa paryāptaṃ tannidarśanamR_6,082.013.2
caturdaśasahasrāṇi rakṣasāṃ bhīmakarmaṇāmR_6,082.014.1
nihatāni janasthāne śarair agniśikhopamaiḥR_6,082.014.2
kharaś ca nihataḥ saṃkhye dūṣaṇas triśirās tathāR_6,082.015.1
śarair ādityasaṃkāśaiḥ paryāptaṃ tannidarśanamR_6,082.015.2
hato yojanabāhuś ca kabandho rudhirāśanaḥR_6,082.016.1
krodhārto vinadan so 'tha paryāptaṃ tannidarśanamR_6,082.016.2
jaghāna balinaṃ rāmaḥ sahasranayanātmajamR_6,082.017.1
bālinaṃ meghasaṃkāśaṃ paryāptaṃ tannidarśanamR_6,082.017.2
ṛśyamūke vasañ śaile dīno bhagnamanorathaḥR_6,082.018.1
sugrīvaḥ sthāpito rājye paryāptaṃ tannidarśanamR_6,082.018.2
dharmārthasahitaṃ vākyaṃ sarveṣāṃ rakṣasāṃ hitamR_6,082.019.1
yuktaṃ vibhīṣaṇenoktaṃ mohāt tasya na rocateR_6,082.019.2
vibhīṣaṇavacaḥ kuryād yadi sma dhanadānujaḥR_6,082.020.1
śmaśānabhūtā duḥkhārtā neyaṃ laṅkā purī bhavetR_6,082.020.2
kumbhakarṇaṃ hataṃ śrutvā rāghaveṇa mahābalamR_6,082.021.1
priyaṃ cendrajitaṃ putraṃ rāvaṇo nāvabudhyateR_6,082.021.2
mama putro mama bhrātā mama bhartā raṇe hataḥR_6,082.022.1
ity evaṃ śrūyate śabdo rākṣasānāṃ kule kuleR_6,082.022.2
rathāś cāśvāś ca nāgāś ca hatāḥ śatasahasraśaḥR_6,082.023.1
raṇe rāmeṇa śūreṇa rākṣasāś ca padātayaḥR_6,082.023.2
rudro vā yadi vā viṣṇur mahendro vā śatakratuḥR_6,082.024.1
hanti no rāmarūpeṇa yadi vā svayam antakaḥR_6,082.024.2
hatapravīrā rāmeṇa nirāśā jīvite vayamR_6,082.025.1
apaśyantyo bhayasyāntam anāthā vilapāmaheR_6,082.025.2
rāmahastād daśagrīvaḥ śūro dattavaro yudhiR_6,082.026.1
idaṃ bhayaṃ mahāghoram utpannaṃ nāvabudhyateR_6,082.026.2
na devā na ca gandharvā na piśācā na rākṣasāḥR_6,082.027.1
upasṛṣṭaṃ paritrātuṃ śaktā rāmeṇa saṃyugeR_6,082.027.2
utpātāś cāpi dṛśyante rāvaṇasya raṇe raṇeR_6,082.028.1
kathayiṣyanti rāmeṇa rāvaṇasya nibarhaṇamR_6,082.028.2
pitāmahena prītena devadānavarākṣasaiḥR_6,082.029.1
rāvaṇasyābhayaṃ dattaṃ mānuṣebhyo na yācitamR_6,082.029.2
tad idaṃ mānuṣān manye prāptaṃ niḥsaṃśayaṃ bhayamR_6,082.030.1
jīvitāntakaraṃ ghoraṃ rakṣasāṃ rāvaṇasya caR_6,082.030.2
pīḍyamānās tu balinā varadānena rakṣasāR_6,082.031.1
dīptais tapobhir vibudhāḥ pitāmaham apūjayanR_6,082.031.2
devatānāṃ hitārthāya mahātmā vai pitāmahaḥR_6,082.032.1
uvāca devatāḥ sarvā idaṃ tuṣṭo mahad vacaḥR_6,082.032.2
adya prabhṛti lokāṃs trīn sarve dānavarākṣasāḥR_6,082.033.1
bhayena prāvṛtā nityaṃ vicariṣyanti śāśvatamR_6,082.033.2
daivatais tu samāgamya sarvaiś cendrapurogamaiḥR_6,082.034.1
vṛṣadhvajas tripurahā mahādevaḥ prasāditaḥR_6,082.034.2
prasannas tu mahādevo devān etad vaco 'bravītR_6,082.035.1
utpatsyati hitārthaṃ vo nārī rakṣaḥkṣayāvahāR_6,082.035.2
eṣā devaiḥ prayuktā tu kṣud yathā dānavān purāR_6,082.036.1
bhakṣayiṣyati naḥ sītā rākṣasaghnī sarāvaṇānR_6,082.036.2
rāvaṇasyāpanītena durvinītasya durmateḥR_6,082.037.1
ayaṃ niṣṭānako ghoraḥ śokena samabhiplutaḥR_6,082.037.2
taṃ na paśyāmahe loke yo naḥ śaraṇado bhavetR_6,082.038.1
rāghaveṇopasṛṣṭānāṃ kāleneva yugakṣayeR_6,082.038.2
itīva sarvā rajanīcarastriyaḥ parasparaṃ saṃparirabhya bāhubhiḥR_6,082.039.1
viṣedur ārtātibhayābhipīḍitā vinedur uccaiś ca tadā sudāruṇamR_6,082.039.2
ārtānāṃ rākṣasīnāṃ tu laṅkāyāṃ vai kule kuleR_6,083.001.1
rāvaṇaḥ karuṇaṃ śabdaṃ śuśrāva pariveditamR_6,083.001.2
sa tu dīrghaṃ viniśvasya muhūrtaṃ dhyānam āsthitaḥR_6,083.002.1
babhūva paramakruddho rāvaṇo bhīmadarśanaḥR_6,083.002.2
saṃdaśya daśanair oṣṭhaṃ krodhasaṃraktalocanaḥR_6,083.003.1
rākṣasair api durdarśaḥ kālāgnir iva mūrchitaḥR_6,083.003.2
uvāca ca samīpasthān rākṣasān rākṣaseśvaraḥR_6,083.004.1
bhayāvyaktakathāṃs tatra nirdahann iva cakṣuṣāR_6,083.004.2
mahodaraṃ mahāpārśvaṃ virūpākṣaṃ ca rākṣasaṃR_6,083.005.1
śīghraṃ vadata sainyāni niryāteti mamājñayāR_6,083.005.2
tasya tad vacanaṃ śrutvā rākṣasās te bhayārditāḥR_6,083.006.1
codayām āsur avyagrān rākṣasāṃs tān nṛpājñayāR_6,083.006.2
te tu sarve tathety uktvā rākṣasā ghoradarśanāḥR_6,083.007.1
kṛtasvastyayanāḥ sarve rāvaṇābhimukhā yayuḥR_6,083.007.2
pratipūjya yathānyāyaṃ rāvaṇaṃ te mahārathāḥR_6,083.008.1
tasthuḥ prāñjalayaḥ sarve bhartur vijayakāṅkṣiṇaḥR_6,083.008.2
athovāca prahasyaitān rāvaṇaḥ krodhamūrchitaḥR_6,083.009.1
mahodaramahāpārśvau virūpākṣaṃ ca rākṣasaṃR_6,083.009.2
adya bāṇair dhanurmuktair yugāntādityasaṃnibhaiḥR_6,083.010.1
rāghavaṃ lakṣmaṇaṃ caiva neṣyāmi yamasādhanamR_6,083.010.2
kharasya kumbhakarṇasya prahastendrajitos tathāR_6,083.011.1
kariṣyāmi pratīkāram adya śatruvadhād ahamR_6,083.011.2
naivāntarikṣaṃ na diśo na nadyo nāpi sāgaraḥR_6,083.012.1
prakāśatvaṃ gamiṣyanti madbāṇajaladāvṛtāḥR_6,083.012.2
adya vānarayūthānāṃ tāni yūthāni bhāgaśaḥR_6,083.013.1
dhanuḥsamudrād udbhūtair mathiṣyāmi śarormibhiḥR_6,083.013.2
vyākośapadmacakrāṇi padmakesaravarcasāmR_6,083.014.1
adya yūthataṭākāni gajavat pramathāmy ahamR_6,083.014.2
saśarair adya vadanaiḥ saṃkhye vānarayūthapāḥR_6,083.015.1
maṇḍayiṣyanti vasudhāṃ sanālair iva paṅkalaiḥR_6,083.015.2
adya yuddhapracaṇḍānāṃ harīṇāṃ drumayodhināmR_6,083.016.1
muktenaikeṣuṇā yuddhe bhetsyāmi ca śataṃśatamR_6,083.016.2
hato bhartā hato bhrātā yāsāṃ ca tanayā hatāḥR_6,083.017.1
vadhenādya ripos tāsāṃ karmomy asrapramārjanamR_6,083.017.2
adya madbāṇanirbhinnaiḥ prakīrṇair gatacetanaiḥR_6,083.018.1
karomi vānarair yuddhe yatnāvekṣyatalāṃ mahīmR_6,083.018.2
adya gomāyavo gṛdhrā ye ca māṃsāśino 'pareR_6,083.019.1
sarvāṃs tāṃs tarpayiṣyāmi śatrumāṃsaiḥ śarārditaiḥR_6,083.019.2
kalpyatāṃ me rathaśīghraṃ kṣipram ānīyatāṃ dhanuḥR_6,083.020.1
anuprayāntu māṃ yuddhe ye 'vaśiṣṭā niśācarāḥR_6,083.020.2
tasya tad vacanaṃ śrutvā mahāpārśvo 'bravīd vacaḥR_6,083.021.1
balādhyakṣān sthitāṃs tatra balaṃ saṃtvaryatām itiR_6,083.021.2
balādhyakṣās tu saṃrabdhā rākṣasāṃs tān gṛhād gṛhātR_6,083.022.1
codayantaḥ pariyayur laṅkāṃ laghuparākramāḥR_6,083.022.2
tato muhūrtān niṣpetū rākṣasā bhīmavikramāḥR_6,083.023.1
nardanto bhīmavadanā nānāpraharaṇair bhujaiḥR_6,083.023.2
asibhiḥ paṭṭasaiḥ śūlair galābhir musalair halaiḥR_6,083.024.1
śaktibhis tīkṣṇadhārābhir mahadbhiḥ kūṭamudgaraiḥR_6,083.024.2
yaṣṭibhir vimalaiś cakrair niśitaiś ca paraśvadhaiḥR_6,083.025.1
bhiṇḍipālaiḥ śataghnībhir anyaiś cāpi varāyudhaiḥR_6,083.025.2
athānayan balādhyakṣāś catvāro rāvaṇājñayāR_6,083.026.1
drutaṃ sūtasamāyuktaṃ yuktāṣṭaturagaṃ rathamR_6,083.026.2
āruroha rathaṃ divyaṃ dīpyamānaṃ svatejasāR_6,083.027.1
rāvaṇaḥ sattvagāmbhīryād dārayann iva medinīmR_6,083.027.2
rāvaṇenābhyanujñātau mahāpārśvamahodarauR_6,083.028.1
virūpākṣaś ca durdharṣo rathān āruruhus tadāR_6,083.028.2
te tu hṛṣṭā vinardanto bhindanta iva medinīmR_6,083.029.1
nādaṃ ghoraṃ vimuñcanto niryayur jayakāṅkṣiṇaḥR_6,083.029.2
tato yuddhāya tejasvī rakṣogaṇabalair vṛtaḥR_6,083.030.1
niryayāv udyatadhanuḥ kālāntakayamomapaḥR_6,083.030.2
tataḥ prajavanāśvena rathena sa mahārathaḥR_6,083.031.1
dvāreṇa niryayau tena yatra tau rāmalakṣmaṇauR_6,083.031.2
tato naṣṭaprabhaḥ sūryo diśaś ca timirāvṛtāḥR_6,083.032.1
dvijāś ca nedur ghorāś ca saṃcacāla ca medinīR_6,083.032.2
vavarṣa rudhiraṃ devaś caskhaluś ca turaṃgamāḥR_6,083.033.1
dhvajāgre nyapatad gṛdhro vineduś cāśivaṃ śivāḥR_6,083.033.2
nayanaṃ cāsphurad vāmaṃ savyo bāhur akampataR_6,083.034.1
vivarṇavadanaś cāsīt kiṃ cid abhraśyata svaraḥR_6,083.034.2
tato niṣpatato yuddhe daśagrīvasya rakṣasaḥR_6,083.035.1
raṇe nidhanaśaṃsīni rūpāṇy etāni jajñireR_6,083.035.2
antarikṣāt papātolkā nirghātasamanisvanāR_6,083.036.1
vinedur aśivaṃ gṛdhrā vāyasair anunāditāḥR_6,083.036.2
etān acintayan ghorān utpātān samupasthitānR_6,083.037.1
niryayau rāvaṇo mohād vadhārthī kālacoditaḥR_6,083.037.2
teṣāṃ tu rathaghoṣeṇa rākṣasānāṃ mahātmanāmR_6,083.038.1
vānarāṇām api camūr yuddhāyaivābhyavartataR_6,083.038.2
teṣāṃ sutumulaṃ yuddhaṃ babhūva kapirakṣasāmR_6,083.039.1
anyonyam āhvayānānāṃ kruddhānāṃ jayam icchatāmR_6,083.039.2
tataḥ kruddho daśagrīvaḥ śaraiḥ kāñcanabhūṣaṇaiḥR_6,083.040.1
vānarāṇām anīkeṣu cakāra kadanaṃ mahatR_6,083.040.2
nirucchvāsā hatāḥ ke cit ke cit pārśveṣu dāritāḥR_6,083.041.1
ke cid vibhinnaśirasaḥ ke cic cakṣurvivarjitāḥR_6,083.041.2
daśānanaḥ krodhavivṛttanetro yato yato 'bhyeti rathena saṃkhyeR_6,083.042.1
tatas tatas tasya śarapravegaṃ soḍhuṃ na śekur hariyūthapās teR_6,083.042.2
tathā taiḥ kṛttagātrais tu daśagrīveṇa mārgaṇaiḥR_6,084.001.1
babhūva vasudhā tatra prakīrṇā haribhir vṛtāR_6,084.001.2
rāvaṇasyāprasahyaṃ taṃ śarasaṃpātam ekataḥR_6,084.002.1
na śekuḥ sahituṃ dīptaṃ pataṃgā iva pāvakamR_6,084.002.2
te 'rditā niśitair bāṇaiḥ krośanto vipradudruvuḥR_6,084.003.1
pāvakārciḥsamāviṣṭā dahyamānā yathā gajāḥR_6,084.003.2
plavaṃgānām anīkāni mahābhrāṇīva mārutaḥR_6,084.004.1
sa yayau samare tasmin vidhaman rāvaṇaḥ śaraiḥR_6,084.004.2
kadanaṃ tarasā kṛtvā rākṣasendro vanaukasāmR_6,084.005.1
āsasāda tato yuddhe rāghavaṃ tvaritas tadāR_6,084.005.2
sugrīvas tān kapīn dṛṣṭvā bhagnān vidravato raṇeR_6,084.006.1
gulme suṣeṇaṃ nikṣipya cakre yuddhe drutaṃ manaḥR_6,084.006.2
ātmanaḥ sadṛśaṃ vīraṃ sa taṃ nikṣipya vānaramR_6,084.007.1
sugrīvo 'bhimukhaḥ śatruṃ pratasthe pādapāyudhaḥR_6,084.007.2
pārśvataḥ pṛṣṭhataś cāsya sarve yūthādhipāḥ svayamR_6,084.008.1
anujahrur mahāśailān vividhāṃś ca mahādrumānR_6,084.008.2
sa nadan yudhi sugrīvaḥ svareṇa mahatā mahānR_6,084.009.1
pātayan vividhāṃś cānyāñ jaghānottamarākṣasānR_6,084.009.2
mamarda ca mahākāyo rākṣasān vānareśvaraḥR_6,084.010.1
yugāntasamaye vāyuḥ pravṛddhān agamān ivaR_6,084.010.2
rākṣasānām anīkeṣu śailavarṣaṃ vavarṣa haR_6,084.011.1
aśmavarṣaṃ yathā meghaḥ pakṣisaṃgheṣu kānaneR_6,084.011.2
kapirājavimuktais taiḥ śailavarṣais tu rākṣasāḥR_6,084.012.1
vikīrṇaśirasaḥ petur nikṛttā iva parvatāḥR_6,084.012.2
atha saṃkṣīyamāṇeṣu rākṣaseṣu samantataḥR_6,084.013.1
sugrīveṇa prabhagneṣu patatsu vinadatsu caR_6,084.013.2
virūpākṣaḥ svakaṃ nāma dhanvī viśrāvya rākṣasaḥR_6,084.014.1
rathād āplutya durdharṣo gajaskandham upāruhatR_6,084.014.2
sa taṃ dviradam āruhya virūpākṣo mahārathaḥR_6,084.015.1
vinadan bhīmanirhrālaṃ vānarān abhyadhāvataR_6,084.015.2
sugrīve sa śarān ghorān visasarja camūmukheR_6,084.016.1
sthāpayām āsā codvignān rākṣasān saṃpraharṣayanR_6,084.016.2
so 'tividdhaḥ śitair bāṇaiḥ kapīndras tena rakṣasāR_6,084.017.1
cukrodha ca mahākrodho vadhe cāsya mano dadheR_6,084.017.2
tataḥ pādapam uddhṛtya śūraḥ saṃpradhane hariḥR_6,084.018.1
abhipatya jaghānāsya pramukhe taṃ mahāgajamR_6,084.018.2
sa tu prahārābhihataḥ sugrīveṇa mahāgajaḥR_6,084.019.1
apāsarpad dhanurmātraṃ niṣasāda nanāda caR_6,084.019.2
gajāt tu mathitāt tūrṇam apakramya sa vīryavānR_6,084.020.1
rākṣaso 'bhimukhaḥ śatruṃ pratyudgamya tataḥ kapimR_6,084.020.2
ārṣabhaṃ carmakhaḍgaṃ ca pragṛhya laghuvikramaḥR_6,084.021.1
bhartsayann iva sugrīvam āsasāda vyavasthitamR_6,084.021.2
sa hi tasyābhisaṃkruddhaḥ pragṛhya mahatīṃ śilāmR_6,084.022.1
virūpākṣāya cikṣepa sugrīvo jaladopamāmR_6,084.022.2
sa tāṃ śilām āpatantīṃ dṛṣṭvā rākṣasapuṃgavaḥR_6,084.023.1
apakramya suvikrāntaḥ khaḍgena prāharat tadāR_6,084.023.2
tena khaḍgena saṃkruddhaḥ sugrīvasya camūmukheR_6,084.024.1
kavacaṃ pātayām āsa sa khaḍgābhihato 'patatR_6,084.024.2
sa samutthāya patitaḥ kapis tasya vyasarjayatR_6,084.025.1
talaprahāram aśaneḥ samānaṃ bhīmanisvanamR_6,084.025.2
talaprahāraṃ tad rakṣaḥ sugrīveṇa samudyatamR_6,084.026.1
naipuṇyān mocayitvainaṃ muṣṭinorasy atāḍayatR_6,084.026.2
tatas tu saṃkruddhataraḥ sugrīvo vānareśvaraḥR_6,084.027.1
mokṣitaṃ cātmano dṛṣṭvā prahāraṃ tena rakṣasāR_6,084.027.2
sa dadarśāntaraṃ tasya virūpākṣasya vānaraḥR_6,084.028.1
tato nyapātayat krodhāc chaṅkhadeśe mahātalamR_6,084.028.2
mahendrāśanikalpena talenābhihataḥ kṣitauR_6,084.029.1
papāta rudhiraklinnaḥ śoṇitaṃ sa samudvamanR_6,084.029.2
vivṛttanayanaṃ krodhāt saphenarudhirāplutamR_6,084.030.1
dadṛśus te virūpākṣaṃ virūpākṣataraṃ kṛtamR_6,084.030.2
sphurantaṃ parivarjantaṃ pārśvena rudhirokṣitamR_6,084.031.1
karuṇaṃ ca vinardāntaṃ dadṛśuḥ kapayo ripumR_6,084.031.2
tathā tu tau saṃyati saṃprayuktau tarasvinau vānararākṣasānāmR_6,084.032.1
balārṇavau sasvanatuḥ sabhīmaṃ mahārṇavau dvāv iva bhinnavelauR_6,084.032.2
vināśitaṃ prekṣya virūpanetraṃ mahābalaṃ taṃ haripārthivenaR_6,084.033.1
balaṃ samastaṃ kapirākṣasānām unmattagaṅgāpratimaṃ babhūvaR_6,084.033.2
hanyamāne bale tūrṇam anyonyaṃ te mahāmṛdheR_6,085.001.1
sarasīva mahāgharme sūpakṣīṇe babhūvatuḥR_6,085.001.2
svabalasya vighātena virūpākṣavadhena caR_6,085.002.1
babhūva dviguṇaṃ kruddho rāvaṇo rākṣasādhipaḥR_6,085.002.2
prakṣīṇaṃ tu balaṃ dṛṣṭvā vadhyamānaṃ valīmukhaiḥR_6,085.003.1
babhūvāsya vyathā yuddhe prekṣya daivaviparyayamR_6,085.003.2
uvāca ca samīpasthaṃ mahodaram ariṃdamamR_6,085.004.1
asmin kāle mahābāho jayāśā tvayi me sthitāR_6,085.004.2
jahi śatrucamūṃ vīra darśayādya parākramamR_6,085.005.1
bhartṛpiṇḍasya kālo 'yaṃ nirveṣṭuṃ sādhu yudhyatāmR_6,085.005.2
evam uktas tathety uktvā rākṣasendraṃ mahodaraḥR_6,085.006.1
praviveśārisenāṃ sa pataṃga iva pāvakamR_6,085.006.2
tataḥ sa kadanaṃ cakre vānarāṇāṃ mahābalaḥR_6,085.007.1
bhartṛvākyena tejasvī svena vīryeṇa coditaḥR_6,085.007.2
prabhagnāṃ samare dṛṣṭvā vānarāṇāṃ mahācamūmR_6,085.008.1
abhidudrāva sugrīvo mahodaram anantaramR_6,085.008.2
pragṛhya vipulāṃ ghorāṃ mahīdharasamāṃ śilāmR_6,085.009.1
cikṣepa ca mahātejās tad vadhāya harīśvaraḥR_6,085.009.2
tām āpatantīṃ sahasā śilāṃ dṛṣṭvā mahodaraḥR_6,085.010.1
asaṃbhrāntas tato bāṇair nirbibheda durāsadāmR_6,085.010.2
rakṣasā tena bāṇaughair nikṛttā sā sahasradhāR_6,085.011.1
nipapāta śilā bhūmau gṛdhracakram ivākulamR_6,085.011.2
sālam utpāṭya cikṣepa rakṣase raṇamūrdhaniR_6,085.012.1
śaraiś ca vidadārainaṃ śūraḥ parapuraṃjayaḥR_6,085.012.2
āvidhya tu sa taṃ dīptaṃ parighaṃ tasya darśayanR_6,085.013.1
parighāgreṇa vegena jaghānāsya hayottamānR_6,085.013.2
tasmād dhatahayād vīraḥ so 'vaplutya mahārathātR_6,085.014.1
gadāṃ jagrāha saṃkruddho rākṣaso 'tha mahodaraḥR_6,085.014.2
gadāparighahastau tau yudhi vīrau samīyatuḥR_6,085.015.1
nardantau govṛṣaprakhyau ghanāv iva savidyutauR_6,085.015.2
ājaghāna gadāṃ tasya parigheṇa harīśvaraḥR_6,085.016.1
papāta sa gadodbhinnaḥ parighas tasya bhūtaleR_6,085.016.2
tato jagrāha tejasvī sugrīvo vasudhātalātR_6,085.017.1
āyasaṃ musalaṃ ghoraṃ sarvato hemabhūṣitamR_6,085.017.2
taṃ samudyamya cikṣepa so 'py anyāṃ vyākṣipad gadāmR_6,085.018.1
bhinnāv anyonyam āsādya petatur dharaṇītaleR_6,085.018.2
tato bhagnapraharaṇau muṣṭibhyāṃ tau samīyatuḥR_6,085.019.1
tejobalasamāviṣṭau dīptāv iva hutāśanauR_6,085.019.2
jaghnatus tau tadānyonyaṃ nedatuś ca punaḥ punaḥR_6,085.020.1
talaiś cānyonyam āhatya petatur dharaṇītaleR_6,085.020.2
utpetatus tatas tūrṇaṃ jaghnatuś ca parasparamR_6,085.021.1
bhujaiś cikṣepatur vīrāv anyonyam aparājitauR_6,085.021.2
ājahāra tadā khaḍgam adūraparivartinamR_6,085.022.1
rākṣasaś carmaṇā sārdhaṃ mahāvego mahodaraḥR_6,085.022.2
tathaiva ca mahākhaḍgaṃ carmaṇā patitaṃ sahaR_6,085.023.1
jagrāha vānaraśreṣṭhaḥ sugrīvo vegavattaraḥR_6,085.023.2
tau tu roṣaparītāṅgau nardantāv abhyadhāvatāmR_6,085.024.1
udyatāsī raṇe hṛṣṭau yudhi śastraviśāradauR_6,085.024.2
dakṣiṇaṃ maṇḍalaṃ cobhau tau tūrṇaṃ saṃparīyatuḥR_6,085.025.1
anyonyam abhisaṃkruddhau jaye praṇihitāv ubhauR_6,085.025.2
sa tu śūro mahāvego vīryaślāghī mahodaraḥR_6,085.026.1
mahācarmaṇi taṃ khaḍgaṃ pātayām āsa durmatiḥR_6,085.026.2
lagnam utkarṣataḥ khaḍgaṃ khaḍgena kapikuñjaraḥR_6,085.027.1
jahāra saśiras trāṇaṃ kuṇḍalopahitaṃ śiraḥR_6,085.027.2
nikṛttaśirasas tasya patitasya mahītaleR_6,085.028.1
tad balaṃ rākṣasendrasya dṛṣṭvā tatra na tiṣṭhatiR_6,085.028.2
hatvā taṃ vānaraiḥ sārdhaṃ nanāda mudito hariḥR_6,085.029.1
cukrodha ca daśagrīvo babhau hṛṣṭaś ca rāghavaḥR_6,085.029.2
mahodare tu nihate mahāpārśvo mahābalaḥR_6,086.001.1
aṅgadasya camūṃ bhīmāṃ kṣobhayām āsa sāyakaiḥR_6,086.001.2
sa vānarāṇāṃ mukhyānām uttamāṅgāni sarvaśaḥR_6,086.002.1
pātayām āsa kāyebhyaḥ phalaṃ vṛntād ivānilaḥR_6,086.002.2
keṣāṃ cid iṣubhir bāhūn skandhāṃś cicheda rākṣasaḥR_6,086.003.1
vānarāṇāṃ susaṃkruddhaḥ pārśvaṃ keṣāṃ vyadārayatR_6,086.003.2
te 'rditā bāṇavarṣeṇa mahāpārśvena vānarāḥR_6,086.004.1
viṣādavimukhāḥ sarve babhūvur gatacetasaḥR_6,086.004.2
nirīkṣya balam udvignam aṅgado rākṣasārditamR_6,086.005.1
vegaṃ cakre mahābāhuḥ samudra iva parvaṇiR_6,086.005.2
āyasaṃ parighaṃ gṛhya sūryaraśmisamaprabhamR_6,086.006.1
samare vānaraśreṣṭho mahāpārśve nyapātayatR_6,086.006.2
sa tu tena prahāreṇa mahāpārśvo vicetanaḥR_6,086.007.1
sasūtaḥ syandanāt tasmād visaṃjñaḥ prāpatad bhuviR_6,086.007.2
sarkṣarājas tu tejasvī nīlāñjanacayopamaḥR_6,086.008.1
niṣpatya sumahāvīryaḥ svād yūthān meghasaṃnibhātR_6,086.008.2
pragṛhya giriśṛṅgābhāṃ kruddhaḥ sa vipulāṃ śilāmR_6,086.009.1
aśvāñ jaghāna tarasā syandanaṃ ca babhañja tamR_6,086.009.2
muhūrtāl labdhasaṃjñas tu mahāpārśvo mahābalaḥR_6,086.010.1
aṅgadaṃ bahubhir bāṇair bhūyas taṃ pratyavidhyataR_6,086.010.2
jāmbavantaṃ tribhir bāṇair ājaghāna stanāntareR_6,086.011.1
ṛkṣarājaṃ gavākṣaṃ ca jaghāna bahubhiḥ śaraiḥR_6,086.011.2
gavākṣaṃ jāmbavantaṃ ca sa dṛṣṭvā śarapīḍitauR_6,086.012.1
jagrāha parighaṃ ghoram aṅgadaḥ krodhamūrchitaḥR_6,086.012.2
tasyāṅgadaḥ prakupito rākṣasasya tam āyasaṃR_6,086.013.1
dūrasthitasya parighaṃ raviraśmisamaprabhamR_6,086.013.2
dvābhyāṃ bhujābhyāṃ saṃgṛhya bhrāmayitvā ca vegavānR_6,086.014.1
mahāpārśvāya cikṣepa vadhārthaṃ vālinaḥ sutaḥR_6,086.014.2
sa tu kṣipto balavatā parighas tasya rakṣasaḥR_6,086.015.1
dhanuś ca saśaraṃ hastāc chirastraṃ cāpy apātayatR_6,086.015.2
taṃ samāsādya vegena vāliputraḥ pratāpavānR_6,086.016.1
talenābhyahanat kruddhaḥ karṇamūle sakuṇḍaleR_6,086.016.2
sa tu kruddho mahāvego mahāpārśvo mahādyutiḥR_6,086.017.1
kareṇaikena jagrāha sumahāntaṃ paraśvadhamR_6,086.017.2
taṃ tailadhautaṃ vimalaṃ śailasāramayaṃ dṛḍhamR_6,086.018.1
rākṣasaḥ paramakruddho vāliputre nyapātayatR_6,086.018.2
tena vāmāṃsaphalake bhṛśaṃ pratyavapātitamR_6,086.019.1
aṅgado mokṣayām āsa saroṣaḥ sa paraśvadhamR_6,086.019.2
sa vīro vajrasaṃkāśam aṅgado muṣṭim ātmanaḥR_6,086.020.1
saṃvartayan susaṃkruddhaḥ pitus tulyaparākramaḥR_6,086.020.2
rākṣasasya stanābhyāśe marmajño hṛdayaṃ pratiR_6,086.021.1
indrāśanisamasparśaṃ sa muṣṭiṃ vinyapātayatR_6,086.021.2
tena tasya nipātena rākṣasasya mahāmṛdheR_6,086.022.1
paphāla hṛdayaṃ cāśu sa papāta hato bhuviR_6,086.022.2
tasmin nipatite bhūmau tat sainyaṃ saṃpracukṣubheR_6,086.023.1
abhavac ca mahān krodhaḥ samare rāvaṇasya tuR_6,086.023.2
mahodaramahāpārśvau hatau dṛṣṭvā tu rākṣasauR_6,087.001.1
tasmiṃś ca nihate vīre virūpākṣe mahābaleR_6,087.001.2
āviveśa mahān krodho rāvaṇaṃ tu mahāmṛdheR_6,087.002.1
sūtaṃ saṃcodayām āsa vākyaṃ cedam uvāca haR_6,087.002.2
nihatānām amātyānāṃ ruddhasya nagarasya caR_6,087.003.1
duḥkham eṣo 'paneṣyāmi hatvā tau rāmalakṣmaṇauR_6,087.003.2
rāmavṛkṣaṃ raṇe hanmi sītāpuṣpaphalapradamR_6,087.004.1
praśākhā yasya sugrīvo jāmbavān kumudo nalaḥR_6,087.004.2
sa diśo daśa ghoṣeṇa rathasyātiratho mahānR_6,087.005.1
nādayan prayayau tūrṇaṃ rāghavaṃ cābhyavartataR_6,087.005.2
pūritā tena śabdena sanadīgirikānanāR_6,087.006.1
saṃcacāla mahī sarvā savarāhamṛgadvipāR_6,087.006.2
tāmasaṃ sumahāghoraṃ cakārāstraṃ sudāruṇamR_6,087.007.1
nirdadāha kapīn sarvāṃs te prapetuḥ samantataḥR_6,087.007.2
tāny anīkāny anekāni rāvaṇasya śarottamaiḥR_6,087.008.1
dṛṣṭvā bhagnāni śataśo rāghavaḥ paryavasthitaḥR_6,087.008.2
sa dadarśa tato rāmaṃ tiṣṭhantam aparājitamR_6,087.009.1
lakṣmaṇena saha bhrātrā viṣṇunā vāsavaṃ yathāR_6,087.009.2
ālikhantam ivākāśam avaṣṭabhya mahad dhanuḥR_6,087.010.1
padmapatraviśālākṣaṃ dīrghabāhum ariṃdamamR_6,087.010.2
vānarāṃś ca raṇe bhagnān āpatantaṃ ca rāvaṇamR_6,087.011.1
samīkṣya rāghavo hṛṣṭo madhye jagrāha kārmukamR_6,087.011.2
visphārayitum ārebhe tataḥ sa dhanur uttamamR_6,087.012.1
mahāvegaṃ mahānādaṃ nirbhindann iva medinīmR_6,087.012.2
tayoḥ śarapathaṃ prāpya rāvaṇo rājaputrayoḥR_6,087.013.1
sa babhūva yathā rāhuḥ samīpe śaśisūryayoḥR_6,087.013.2
rāvaṇasya ca bāṇaughai rāmavispharitena caR_6,087.014.1
śabdena rākṣasās tena petuś ca śataśas tadāR_6,087.014.2
tam icchan prathamaṃ yoddhuṃ lakṣmaṇo niśitaiḥ śaraiḥR_6,087.015.1
mumoca dhanur āyamya śarān agniśikhopamānR_6,087.015.2
tān muktamātrān ākāśe lakṣmaṇena dhanuṣmatāR_6,087.016.1
bāṇān bāṇair mahātejā rāvaṇaḥ pratyavārayatR_6,087.016.2
ekam ekena bāṇena tribhis trīn daśabhir daśaR_6,087.017.1
lakṣmaṇasya praciccheda darśayan pāṇilāghavamR_6,087.017.2
abhyatikramya saumitriṃ rāvaṇaḥ samitiṃjayaḥR_6,087.018.1
āsasāda tato rāmaṃ sthitaṃ śailam ivācalamR_6,087.018.2
sa saṃkhye rāmam āsādya krodhasaṃraktalocanaḥR_6,087.019.1
vyasṛjac charavarṣāni rāvaṇo rāghavopariR_6,087.019.2
śaradhārās tato rāmo rāvaṇasya dhanuścyutāḥR_6,087.020.1
dṛṣṭvaivāpatitāḥ śīghraṃ bhallāñ jagrāha satvaramR_6,087.020.2
tāñ śaraughāṃs tato bhallais tīkṣṇaiś ciccheda rāghavaḥR_6,087.021.1
dīpyamānān mahāvegān kruddhān āśīviṣān ivaR_6,087.021.2
rāghavo rāvaṇaṃ tūrṇaṃ rāvaṇo rāghavaṃ tathāR_6,087.022.1
anyonyaṃ vividhais tīkṣṇaiḥ śarair abhivavarṣatuḥR_6,087.022.2
ceratuś ca ciraṃ citraṃ maṇḍalaṃ savyadakṣiṇamR_6,087.023.1
bāṇavegān samudīkṣya samareṣv aparājitauR_6,087.023.2
tayor bhūtāni vitreṣur yugapat saṃprayudhyatoḥR_6,087.024.1
raudrayoḥ sāyakamucor yamāntakanikāśayoḥR_6,087.024.2
saṃtataṃ vividhair bāṇair babhūva gaganaṃ tadāR_6,087.025.1
ghanair ivātapāpāye vidyunmālāsamākulaiḥR_6,087.025.2
gavākṣitam ivākāśaṃ babhūva śūravṛṣṭibhiḥR_6,087.026.1
mahāvegaiḥ sutīkṣṇāgrair gṛdhrapatraiḥ suvājitaiḥR_6,087.026.2
śarāndhakāraṃ tau bhīmaṃ cakratuḥ paramaṃ tadāR_6,087.027.1
gate 'staṃ tapane cāpi mahāmeghāv ivotthitauR_6,087.027.2
babhūva tumulaṃ yuddham anyonyavadhakāṅkṣiṇoḥR_6,087.028.1
anāsādyam acintyaṃ ca vṛtravāsavayor ivaR_6,087.028.2
ubhau hi parameṣvāsāv ubhau śastraviśāradauR_6,087.029.1
ubhau cāstravidāṃ mukhyāv ubhau yuddhe viceratuḥR_6,087.029.2
ubhau hi yena vrajatas tena tena śarormayaḥR_6,087.030.1
ūrmayo vāyunā viddhā jagmuḥ sāgarayor ivaR_6,087.030.2
tataḥ saṃsaktahastas tu rāvaṇo lokarāvaṇaḥR_6,087.031.1
nārācamālāṃ rāmasya lalāṭe pratyamuñcataR_6,087.031.2
raudracāpaprayuktāṃ tāṃ nīlotpaladalaprabhāmR_6,087.032.1
śirasā dhārayan rāmo na vyathāṃ pratyapadyataR_6,087.032.2
atha mantrān api japan raudram astram udīrayanR_6,087.033.1
śarān bhūyaḥ samādāya rāmaḥ krodhasamanvitaḥR_6,087.033.2
mumoca ca mahātejāś cāpam āyamya vīryavānR_6,087.034.1
tāñ śarān rākṣasendrāya cikṣepācchinnasāyakaḥR_6,087.034.2
te mahāmeghasaṃkāśe kavace patitāḥ śarāḥR_6,087.035.1
avadhye rākṣasendrasya na vyathāṃ janayaṃs tadāR_6,087.035.2
punar evātha taṃ rāmo rathasthaṃ rākṣasādhipamR_6,087.036.1
lalāṭe paramāstreṇa sarvāstrakuśalo 'bhinatR_6,087.036.2
te bhittvā bāṇarūpāṇi pañcaśīrṣā ivoragāḥR_6,087.037.1
śvasanto viviśur bhūmiṃ rāvaṇapratikūlatāḥR_6,087.037.2
nihatya rāghavasyāstraṃ rāvaṇaḥ krodhamūrchitaḥR_6,087.038.1
āsuraṃ sumahāghoram anyad astraṃ samādadeR_6,087.038.2
siṃhavyāghramukhāṃś cānyān kaṅkakākamukhān apiR_6,087.039.1
gṛdhraśyenamukhāṃś cāpi sṛgālavadanāṃs tathāR_6,087.039.2
īhāmṛgamukhāṃś cānyān vyāditāsyān bhayāvahānR_6,087.040.1
pañcāsyāṃl lelihānāṃś ca sasarja niśitāñ śarānR_6,087.040.2
śarān kharamukhāṃś cānyān varāhamukhasaṃsthitānR_6,087.041.1
śvānakukkuṭavaktrāṃś ca makarāśīviṣānanānR_6,087.041.2
etāṃś cānyāṃś ca māyābhiḥ sasarja niśitāñ śarānR_6,087.042.1
rāmaṃ prati mahātejāḥ kruddhaḥ sarpa iva śvasanR_6,087.042.2
āsureṇa samāviṣṭaḥ so 'streṇa raghunandanaḥR_6,087.043.1
sasarjāstraṃ mahotsāhaḥ pāvakaṃ pāvakopamaḥR_6,087.043.2
agnidīptamukhān bāṇāṃs tathā sūryamukhān apiR_6,087.044.1
candrārdhacandravaktrāṃś ca dhūmaketumukhān apiR_6,087.044.2
grahanakṣatravarṇāṃś ca maholkāmukhasaṃsthitānR_6,087.045.1
vidyujjihvopamāṃś cānyān sasarja niśitāñ śarānR_6,087.045.2
te rāvaṇaśarā ghorā rāghavāstrasamāhatāḥR_6,087.046.1
vilayaṃ jagmur ākāśe jagmuś caiva sahasraśaḥR_6,087.046.2
tad astraṃ nihataṃ dṛṣṭvā rāmeṇākliṣṭakarmaṇāR_6,087.047.1
hṛṣṭā nedus tataḥ sarve kapayaḥ kāmarūpiṇaḥR_6,087.047.2
tasmin pratihate 'stre tu rāvaṇo rākṣasādhipaḥR_6,088.001.1
krodhaṃ ca dviguṇaṃ cakre krodhāc cāstram anantaramR_6,088.001.2
mayena vihitaṃ raudram anyad astraṃ mahādyutiḥR_6,088.002.1
utsraṣṭuṃ rāvaṇo ghoraṃ rāghavāya pracakrameR_6,088.002.2
tataḥ śūlāni niścerur gadāś ca musalāni caR_6,088.003.1
kārmukād dīpyamānāni vajrasārāṇi sarvaśaḥR_6,088.003.2
kūṭamudgarapāśāś ca dīptāś cāśanayas tathāR_6,088.004.1
niṣpetur vividhās tīkṣṇā vātā iva yugakṣayeR_6,088.004.2
tad astraṃ rāghavaḥ śrīmān uttamāstravidāṃ varaḥR_6,088.005.1
jaghāna paramāstreṇa gandharveṇa mahādyutiḥR_6,088.005.2
tasmin pratihate 'stre tu rāghaveṇa mahātmanāR_6,088.006.1
rāvaṇaḥ krodhatāmrākṣaḥ sauram astram udīrayatR_6,088.006.2
tataś cakrāṇi niṣpetur bhāsvarāṇi mahānti caR_6,088.007.1
kārmukād bhīmavegasya daśagrīvasya dhīmataḥR_6,088.007.2
tair āsīd gaganaṃ dīptaṃ saṃpatadbhir itas tataḥR_6,088.008.1
patadbhiś ca diśo dīptaiś candrasūryagrahair ivaR_6,088.008.2
tāni ciccheda bāṇaughaiś cakrāṇi tu sa rāghavaḥR_6,088.009.1
āyudhāni vicitrāṇi rāvaṇasya camūmukheR_6,088.009.2
tad astraṃ tu hataṃ dṛṣṭvā rāvaṇo rākṣasādhipaḥR_6,088.010.1
vivyādha daśabhir bāṇai rāmaṃ sarveṣu marmasuR_6,088.010.2
sa viddho daśabhir bāṇair mahākārmukaniḥsṛtaiḥR_6,088.011.1
rāvaṇena mahātejā na prākampata rāghavaḥR_6,088.011.2
tato vivyādha gātreṣu sarveṣu samitiṃjayaḥR_6,088.012.1
rāghavas tu susaṃkruddho rāvaṇaṃ bahubhiḥ śaraiḥR_6,088.012.2
etasminn antare kruddho rāghavasyānujo balīR_6,088.013.1
lakṣmaṇaḥ sāyakān sapta jagrāha paravīrahāR_6,088.013.2
taiḥ sāyakair mahāvegai rāvaṇasya mahādyutiḥR_6,088.014.1
dhvajaṃ manuṣyaśīrṣaṃ tu tasya ciccheda naikadhāR_6,088.014.2
sāratheś cāpi bāṇena śiro jvalitakuṇḍalamR_6,088.015.1
jahāra lakṣmaṇaḥ śrīmān nairṛtasya mahābalaḥR_6,088.015.2
tasya bāṇaiś ca ciccheda dhanur gajakaropamamR_6,088.016.1
lakṣmaṇo rākṣasendrasya pañcabhir niśitaiḥ śaraiḥR_6,088.016.2
nīlameghanibhāṃś cāsya sadaśvān parvatopamānR_6,088.017.1
jaghānāplutya gadayā rāvaṇasya vibhīṣaṇaḥR_6,088.017.2
hatāśvād vegavān vegād avaplutya mahārathātR_6,088.018.1
krodham āhārayat tīvraṃ bhrātaraṃ prati rāvaṇaḥR_6,088.018.2
tataḥ śaktiṃ mahāśaktir dīptāṃ dīptāśanīm ivaR_6,088.019.1
vibhīṣaṇāya cikṣepa rākṣasendraḥ pratāpavānR_6,088.019.2
aprāptām eva tāṃ bāṇais tribhiś ciccheda lakṣmaṇaḥR_6,088.020.1
athodatiṣṭhat saṃnādo vānarāṇāṃ tadā raṇeR_6,088.020.2
sā papāta tridhā chinnā śaktiḥ kāñcanamālinīR_6,088.021.1
savisphuliṅgā jvalitā maholkeva divaś cyutāR_6,088.021.2
tataḥ saṃbhāvitatarāṃ kālenāpi durāsadāmR_6,088.022.1
jagrāha vipulāṃ śaktiṃ dīpyamānāṃ svatejasāR_6,088.022.2
sā veginā balavatā rāvaṇena durātmanāR_6,088.023.1
jajvāla sumahāghorā śakrāśanisamaprabhāR_6,088.023.2
etasminn antare vīro lakṣmaṇas taṃ vibhīṣaṇamR_6,088.024.1
prāṇasaṃśayam āpannaṃ tūrṇam evābhyapadyataR_6,088.024.2
taṃ vimokṣayituṃ vīraś cāpam āyamya lakṣmaṇaḥR_6,088.025.1
rāvaṇaṃ śaktihastaṃ taṃ śaravarṣair avākiratR_6,088.025.2
kīryamāṇaḥ śaraugheṇa visṛṣṭena mahātmanāR_6,088.026.1
na prahartuṃ manaś cakre vimukhīkṛtavikramaḥR_6,088.026.2
mokṣitaṃ bhrātaraṃ dṛṣṭvā lakṣmaṇena sa rāvaṇaḥR_6,088.027.1
lakṣmaṇābhimukhas tiṣṭhann idaṃ vacanam abravītR_6,088.027.2
mokṣitas te balaślāghin yasmād evaṃ vibhīṣaṇaḥR_6,088.028.1
vimucya rākṣasaṃ śaktis tvayīyaṃ vinipātyateR_6,088.028.2
eṣā te hṛdayaṃ bhittvā śaktir lohitalakṣaṇāR_6,088.029.1
madbāhuparighotsṛṣṭā prāṇān ādāya yāsyatiR_6,088.029.2
ity evam uktvā tāṃ śaktim aṣṭaghaṇṭāṃ mahāsvanāmR_6,088.030.1
mayena māyāvihitām amoghāṃ śatrughātinīmR_6,088.030.2
lakṣmaṇāya samuddiśya jvalantīm iva tejasāR_6,088.031.1
rāvaṇaḥ paramakruddhaś cikṣepa ca nanāda caR_6,088.031.2
sā kṣiptā bhīmavegena śakrāśanisamasvanāR_6,088.032.1
śaktir abhyapatad vegāl lakṣmaṇaṃ raṇamūrdhaniR_6,088.032.2
tām anuvyāharac chaktim āpatantīṃ sa rāghavaḥR_6,088.033.1
svastyas tu lakṣmaṇāyeti moghā bhava hatodyamāR_6,088.033.2
nyapatat sā mahāvegā lakṣmaṇasya mahorasiR_6,088.034.1
jihvevoragarājasya dīpyamānā mahādyutiḥR_6,088.034.2
tato rāvaṇavegena sudūram avagāḍhayāR_6,088.035.1
śaktyā nirbhinnahṛdayaḥ papāta bhuvi lakṣmaṇaḥR_6,088.035.2
tadavasthaṃ samīpastho lakṣmaṇaṃ prekṣya rāghavaḥR_6,088.036.1
bhrātṛsnehān mahātejā viṣaṇṇahṛdayo 'bhavatR_6,088.036.2
sa muhūrtam anudhyāya bāṣpavyākulalocanaḥR_6,088.037.1
babhūva saṃrabdhataro yugānta iva pāvakaḥR_6,088.037.2
na viṣādasya kālo 'yam iti saṃcintya rāghavaḥR_6,088.038.1
cakre sutumulaṃ yuddhaṃ rāvaṇasya vadhe dhṛtaḥR_6,088.038.2
sa dadarśa tato rāmaḥ śaktyā bhinnaṃ mahāhaveR_6,088.039.1
lakṣmaṇaṃ rudhirādigdhaṃ sapannagam ivācalamR_6,088.039.2
yatnatas te hariśreṣṭhā na śekur avamarditumR_6,088.040.1
arditāś caiva bāṇaughaiḥ kṣiprahastena rakṣasāR_6,088.040.2
tāṃ karābhyāṃ parāmṛśya rāmaḥ śaktiṃ bhayāvahāmR_6,088.041.1
babhañja samare kruddho balavad vicakarṣa caR_6,088.041.2
tasya niṣkarṣataḥ śaktiṃ rāvaṇena balīyasāR_6,088.042.1
śarāḥ sarveṣu gātreṣu pātitā marmabhedinaḥR_6,088.042.2
abravīc ca hanūmantaṃ sugrīvaṃ caiva rāghavaḥR_6,088.043.1
lakṣmaṇaṃ parivāryeha tiṣṭhadhvaṃ vānarottamāḥR_6,088.043.2
pāpātmāyaṃ daśagrīvo vadhyatāṃ pāpaniścayaḥR_6,088.044.1
kāṅkṣitaḥ stokakasyeva gharmānte meghadarśanamR_6,088.044.2
asmin muhūrte nacirāt satyaṃ pratiśṛṇomi vaḥR_6,088.045.1
arāvaṇam arāmaṃ vā jagad drakṣyatha vānarāḥR_6,088.045.2
rājyanāśaṃ vane vāsaṃ daṇḍake paridhāvanamR_6,088.046.1
vaidehyāś ca parāmarśaṃ rakṣobhiś ca samāgamamR_6,088.046.2
prāptaṃ duḥkhaṃ mahad ghoraṃ kleśaṃ ca nirayopamamR_6,088.047.1
adya sarvam ahaṃ tyakṣye hatvā taṃ rāvaṇaṃ raṇeR_6,088.047.2
yadarthaṃ vānaraṃ sainyaṃ samānītam idaṃ mayāR_6,088.048.1
sugrīvaś ca kṛto rājye nihatvā vālinaṃ raṇeR_6,088.048.2
yadarthaṃ sāgaraḥ krāntaḥ setur baddhaś ca sāgareR_6,088.049.1
so 'yam adya raṇe pāpaś cakṣurviṣayam āgataḥR_6,088.049.2
cakṣurviṣayam āgamya nāyaṃ jīvitum arhatiR_6,088.050.1
dṛṣṭiṃ dṛṣṭiviṣasyeva sarpasya mama rāvaṇaḥR_6,088.050.2
svasthāḥ paśyata durdharṣā yuddhaṃ vānarapuṃgavāḥR_6,088.051.1
āsīnāḥ parvatāgreṣu mamedaṃ rāvaṇasya caR_6,088.051.2
adya rāmasya rāmatvaṃ paśyantu mama saṃyugeR_6,088.052.1
trayo lokāḥ sagandharvāḥ sadevāḥ sarṣicāraṇāḥR_6,088.052.2
adya karma kariṣyāmi yal lokāḥ sacarācarāḥR_6,088.053.1
sadevāḥ kathayiṣyanti yāvad bhūmir dhariṣyatiR_6,088.053.2
evam uktvā śitair bāṇais taptakāñcanabhūṣaṇaiḥR_6,088.054.1
ājaghāna daśagrīvaṃ raṇe rāmaḥ samāhitaḥR_6,088.054.2
atha pradīptair nārācair musalaiś cāpi rāvaṇaḥR_6,088.055.1
abhyavarṣat tadā rāmaṃ dhārābhir iva toyadaḥR_6,088.055.2
rāmarāvaṇamuktānām anyonyam abhinighnatāmR_6,088.056.1
śarāṇāṃ ca śarāṇāṃ ca babhūva tumulaḥ svanaḥR_6,088.056.2
te bhinnāś ca vikīrṇāś ca rāmarāvaṇayoḥ śarāḥR_6,088.057.1
antarikṣāt pradīptāgrā nipetur dharaṇītaleR_6,088.057.2
tayor jyātalanirghoṣo rāmarāvaṇayor mahānR_6,088.058.1
trāsanaḥ sarvabūtānāṃ sa babhūvādbhutopamaḥR_6,088.058.2
sa kīryamāṇaḥ śarajālavṛṣṭibhir mahātmanā dīptadhanuṣmatārditaḥR_6,088.059.1
bhayāt pradudrāva sametya rāvaṇo yathānilenābhihato balāhakaḥR_6,088.059.2
sa dattvā tumulaṃ yuddhaṃ rāvaṇasya durātmanaḥR_6,089.001.1
visṛjann eva bāṇaughān suṣeṇaṃ vākyam abravītR_6,089.001.2
eṣa rāvaṇavegena lakṣmaṇaḥ patitaḥ kṣitauR_6,089.002.1
sarpavad veṣṭate vīro mama śokam udīrayanR_6,089.002.2
śoṇitārdram imaṃ vīraṃ prāṇair iṣṭataraṃ mamaR_6,089.003.1
paśyato mama kā śaktir yoddhuṃ paryākulātmanaḥR_6,089.003.2
ayaṃ sa samaraślāghī bhrātā me śubhalakṣaṇaḥR_6,089.004.1
yadi pañcatvam āpannaḥ prāṇair me kiṃ sukhena vāR_6,089.004.2
sāyakā vyavasīdanti dṛṣṭir bāṣpavaśaṃ gatāR_6,089.005.1
cintā me vardhate tīvrā mumūrṣā copajāyateR_6,089.005.2
bhrātaraṃ nihataṃ dṛṣṭvā rāvaṇena durātmanāR_6,089.006.1
paraṃ viṣādam āpanno vilalāpākulendriyaḥR_6,089.006.2
na hi yuddhena me kāryaṃ naiva prāṇair na sītayāR_6,089.007.1
bhrātaraṃ nihataṃ dṛṣṭvā lakṣmaṇaṃ raṇapāṃsuṣuR_6,089.007.2
kiṃ me rājyena kiṃ prāṇair yuddhe kāryaṃ na vidyateR_6,089.008.1
yatrāyaṃ nihataḥ śete raṇamūrdhani lakṣmaṇaḥR_6,089.008.2
rāmam āśvāsayan vīraḥ suṣeṇo vākyam abravītR_6,089.009.1
na mṛto 'yaṃ mahābāhur lakṣmaṇo lakṣmivardhanaḥR_6,089.009.2
na cāsya vikṛtaṃ vaktraṃ nāpi śyāmaṃ na niṣprabhamR_6,089.010.1
suprabhaṃ ca prasannaṃ ca mukham asyābhilakṣyateR_6,089.010.2
evaṃ na vidyate rūpaṃ gatāsūnāṃ viśāṃ pateR_6,089.011.1
māṃ viṣādaṃ kṛthā vīra saprāṇo 'yam ariṃdamaR_6,089.011.2
ākhyāsyate prasuptasya srastagātrasya bhūtaleR_6,089.012.1
socchvāsaṃ hṛdayaṃ vīra kampamānaṃ muhur muhuḥR_6,089.012.2
evam uktvā tu vākyajñaḥ suṣeṇo rāghavaṃ vacaḥR_6,089.013.1
samīpastham uvācedaṃ hanūmantam abhitvaranR_6,089.013.2
saumya śīghram ito gatvā śailam oṣadhiparvatamR_6,089.014.1
pūrvaṃ hi kathito yo 'sau vīra jāmbavatā śubhaḥR_6,089.014.2
dakṣiṇe śikhare tasya jātām oṣadhim ānayaR_6,089.015.1
viśalyakaraṇī nāma viśalyakaraṇīṃ śubhāmR_6,089.015.2
saṃdhānakaraṇīṃ cāpi gatvā śīghram ihānayaR_6,089.016.1
saṃjīvanārthaṃ vīrasya lakṣmaṇasya mahātmanaḥR_6,089.016.2
ity evam ukto hanumān gatvā cauṣadhiparvatamR_6,089.017.1
cintām abhyagamac chrīmān ajānaṃs tā mahauṣadhīḥR_6,089.017.2
tasya buddhiḥ samutpannā māruter amitaujasaḥR_6,089.018.1
idam eva gamiṣyāmi gṛhītvā śikharaṃ gireḥR_6,089.018.2
agṛhya yadi gacchāmi viśalyakaraṇīm ahamR_6,089.019.1
kālātyayena doṣaḥ syād vaiklavyaṃ ca mahad bhavetR_6,089.019.2
iti saṃcintya hanumān gatvā kṣipraṃ mahābalaḥR_6,089.020.1
utpapāta gṛhītvā tu hanūmāñ śikharaṃ gireḥR_6,089.020.2
oṣadhīr nāvagachāmi tā ahaṃ haripuṃgavaR_6,089.021.1
tad idaṃ śikharaṃ kṛtsnaṃ gires tasyāhṛtaṃ mayāR_6,089.021.2
evaṃ kathayamānaṃ taṃ praśasya pavanātmajamR_6,089.022.1
suṣeṇo vānaraśreṣṭho jagrāhotpāṭya cauṣadhīḥR_6,089.022.2
tataḥ saṃkṣodayitvā tām oṣadhiṃ vānarottamaḥR_6,089.023.1
lakṣmaṇasya dadau nastaḥ suṣeṇaḥ sumahādyutiḥR_6,089.023.2
saśalyaḥ sa samāghrāya lakṣmaṇaḥ paravīrahāR_6,089.024.1
viśalyo virujaḥ śīghram udatiṣṭhan mahītalātR_6,089.024.2
samutthitaṃ te harayo bhūtalāt prekṣya lakṣmaṇamR_6,089.025.1
sādhu sādhv iti suprītāḥ suṣeṇaṃ pratyapūjayanR_6,089.025.2
ehy ehīty abravīd rāmo lakṣmaṇaṃ paravīrahāR_6,089.026.1
sasvaje snehagāḍhaṃ ca bāṣpaparyākulekṣaṇaḥR_6,089.026.2
abravīc ca pariṣvajya saumitriṃ rāghavas tadāR_6,089.027.1
diṣṭyā tvāṃ vīra paśyāmi maraṇāt punar āgatamR_6,089.027.2
na hi me jīvitenārthaḥ sītayā ca jayena vāR_6,089.028.1
ko hi me jīvitenārthas tvayi pañcatvam āgateR_6,089.028.2
ity evaṃ vadatas tasya rāghavasya mahātmanaḥR_6,089.029.1
khinnaḥ śithilayā vācā lakṣmaṇo vākyam abravītR_6,089.029.2
tāṃ pratijñāṃ pratijñāya purā satyaparākramaR_6,089.030.1
laghuḥ kaś cid ivāsattvo naivaṃ vaktum ihārhasiR_6,089.030.2
na pratijñāṃ hi kurvanti vitathāṃ sādhavo 'naghaR_6,089.031.1
lakṣaṇaṃ hi mahat tv asya pratijñāparipālanamR_6,089.031.2
nairāśyam upagantuṃ te tad alaṃ matkṛte 'naghaR_6,089.032.1
vadhena rāvaṇasyādya pratijñām anupālayaR_6,089.032.2
na jīvan yāsyate śatrus tava bāṇapathaṃ gataḥR_6,089.033.1
nardatas tīkṣṇadaṃṣṭrasya siṃhasyeva mahāgajaḥR_6,089.033.2
ahaṃ tu vadham icchāmi śīghram asya durātmanaḥR_6,089.034.1
yāvad astaṃ na yāty eṣa kṛtakarmā divākaraḥR_6,089.034.2
lakṣmaṇena tu tad vākyam uktaṃ śrutvā sa rāghavaḥR_6,090.001.1
rāvaṇāya śarān ghorān visasarja camūmukheR_6,090.001.2
daśagrīvo rathasthas tu rāmaṃ vajropamaiḥ śaraiḥR_6,090.002.1
ājaghāna mahāghorair dhārābhir iva toyadaḥR_6,090.002.2
dīptapāvakasaṃkāśaiḥ śaraiḥ kāñcanabhūṣaṇaiḥR_6,090.003.1
nirbibheda raṇe rāmo daśagrīvaṃ samāhitaḥR_6,090.003.2
bhūmisthitasya rāmasya rathasthasya ca rakṣasaḥR_6,090.004.1
na samaṃ yuddham ity āhur devagandharvadānavāḥR_6,090.004.2
tataḥ kāñcanacitrāṅgaḥ kiṃkiṇīśatabhūṣitaḥR_6,090.005.1
taruṇādityasaṃkāśo vaidūryamayakūbaraḥR_6,090.005.2
sadaśvaiḥ kāñcanāpīḍair yuktaḥ śvetaprakīrṇakaiḥR_6,090.006.1
haribhiḥ sūryasaṃkāśair hemajālavibhūṣitaiḥR_6,090.006.2
rukmaveṇudhvajaḥ śrīmān devarājaratho varaḥR_6,090.007.1
abhyavartata kākutstham avatīrya triviṣṭapātR_6,090.007.2
abravīc ca tadā rāmaṃ sapratodo rathe sthitaḥR_6,090.008.1
prāñjalir mātalir vākyaṃ sahasrākṣasya sārathiḥR_6,090.008.2
sahasrākṣeṇa kākutstha ratho 'yaṃ vijayāya teR_6,090.009.1
dattas tava mahāsattva śrīmāñ śatrunibarhaṇaḥR_6,090.009.2
idam aindraṃ mahaccāpaṃ kavacaṃ cāgnisaṃnibhamR_6,090.010.1
śarāś cādityasaṃkāśāḥ śaktiś ca vimalā śitāḥR_6,090.010.2
āruhyemaṃ rathaṃ vīra rākṣasaṃ jahi rāvaṇamR_6,090.011.1
mayā sārathinā rāma mahendra iva dānavānR_6,090.011.2
ity uktaḥ sa parikramya rathaṃ tam abhivādya caR_6,090.012.1
āruroha tadā rāmo lokāṃl lakṣmyā virājayanR_6,090.012.2
tad babhūvādbhutaṃ yuddhaṃ dvairathaṃ lomaharṣaṇamR_6,090.013.1
rāmasya ca mahābāho rāvaṇasya ca rakṣasaḥR_6,090.013.2
sa gāndharveṇa gāndharvaṃ daivaṃ daivena rāghavaḥR_6,090.014.1
astraṃ rākṣasarājasya jaghāna paramāstravitR_6,090.014.2
astraṃ tu paramaṃ ghoraṃ rākṣasaṃ rākasādhipaḥR_6,090.015.1
sasarja paramakruddhaḥ punar eva niśācaraḥR_6,090.015.2
te rāvaṇadhanurmuktāḥ śarāḥ kāñcanabhūṣaṇāḥR_6,090.016.1
abhyavartanta kākutsthaṃ sarpā bhūtvā mahāviṣāḥR_6,090.016.2
te dīptavadanā dīptaṃ vamanto jvalanaṃ mukhaiḥR_6,090.017.1
rāmam evābhyavartanta vyāditāsyā bhayānakāḥR_6,090.017.2
tair vāsukisamasparśair dīptabhogair mahāviṣaiḥR_6,090.018.1
diśaś ca saṃtatāḥ sarvāḥ pradiśaś ca samāvṛtāḥR_6,090.018.2
tān dṛṣṭvā pannagān rāmaḥ samāpatata āhaveR_6,090.019.1
astraṃ gārutmataṃ ghoraṃ prāduścakre bhayāvahamR_6,090.019.2
te rāghavadhanurmuktā rukmapuṅkhāḥ śikhiprabhāḥR_6,090.020.1
suparṇāḥ kāñcanā bhūtvā viceruḥ sarpaśatravaḥR_6,090.020.2
te tān sarvāñ śarāñ jaghnuḥ sarparūpān mahājavānR_6,090.021.1
suparṇarūpā rāmasya viśikhāḥ kāmarūpiṇaḥR_6,090.021.2
astre pratihate kruddho rāvaṇo rākṣasādhipaḥR_6,090.022.1
abhyavarṣat tadā rāmaṃ ghorābhiḥ śaravṛṣṭibhiḥR_6,090.022.2
tataḥ śarasahasreṇa rāmam akliṣṭakāriṇamR_6,090.023.1
ardayitvā śaraugheṇa mātaliṃ pratyavidhyataR_6,090.023.2
pātayitvā rathopasthe rathāt ketuṃ ca kāñcanamR_6,090.024.1
aindrān abhijaghānāśvāñ śarajālena rāvaṇaḥR_6,090.024.2
viṣedur devagandharvā dānavāś cāraṇaiḥ sahaR_6,090.025.1
rāmam ārtaṃ tadā dṛṣṭvā siddhāś ca paramarṣayaḥR_6,090.025.2
vyathitā vānarendrāś ca babhūvuḥ savibhīṣaṇāḥR_6,090.026.1
rāmacandramasaṃ dṛṣṭvā grastaṃ rāvaṇarāhuṇāR_6,090.026.2
prājāpatyaṃ ca nakṣatraṃ rohiṇīṃ śaśinaḥ priyāmR_6,090.027.1
samākramya budhas tasthau prajānām aśubhāvahaḥR_6,090.027.2
sadhūmaparivṛttormiḥ prajvalann iva sāgaraḥR_6,090.028.1
utpapāta tadā kruddhaḥ spṛśann iva divākaramR_6,090.028.2
śastravarṇaḥ suparuṣo mandaraśmir divākaraḥR_6,090.029.1
adṛśyata kabandhāṅgaḥ saṃsakto dhūmaketunāR_6,090.029.2
kosalānāṃ ca nakṣatraṃ vyaktam indrāgnidaivatamR_6,090.030.1
ākramyāṅgārakas tasthau viśākhām api cāmbareR_6,090.030.2
daśāsyo viṃśatibhujaḥ pragṛhītaśarāsanaḥR_6,090.031.1
adṛśyata daśagrīvo maināka iva parvataḥR_6,090.031.2
nirasyamāno rāmas tu daśagrīveṇa rakṣasāR_6,090.032.1
nāśakad abhisaṃdhātuṃ sāyakān raṇamūrdhaniR_6,090.032.2
sa kṛtvā bhrukuṭīṃ kruddhaḥ kiṃ cit saṃraktalocanaḥR_6,090.033.1
jagāma sumahākrodhaṃ nirdahann iva cakṣuṣāR_6,090.033.2
tasya kruddhasya vadanaṃ dṛṣṭvā rāmasya dhīmataḥR_6,091.001.1
sarvabhūtāni vitreṣuḥ prākampata ca medinīR_6,091.001.2
siṃhaśārdūlavāñ śailaḥ saṃcacālācaladrumaḥR_6,091.002.1
babhūva cāpi kṣubhitaḥ samudraḥ saritāṃ patiḥR_6,091.002.2
khagāś ca kharanirghoṣā gagane paruṣasvanāḥR_6,091.003.1
autpātikā vinardantaḥ samantāt paricakramuḥR_6,091.003.2
rāmaṃ dṛṣṭvā susaṃkruddham utpātāṃś ca sudāruṇānR_6,091.004.1
vitreṣuḥ sarvabhūtāni rāvaṇasyāviśad bhayamR_6,091.004.2
vimānasthās tadā devā gandharvāś ca mahoragāḥR_6,091.005.1
ṛṣidānavadaityāś ca garutmantaś ca khecarāḥR_6,091.005.2
dadṛśus te tadā yuddhaṃ lokasaṃvartasaṃsthitamR_6,091.006.1
nānāpraharaṇair bhīmaiḥ śūrayoḥ saṃprayudhyatoḥR_6,091.006.2
ūcuḥ surāsurāḥ sarve tadā vigraham āgatāḥR_6,091.007.1
prekṣamāṇā mahāyuddhaṃ vākyaṃ bhaktyā prahṛṣṭavatR_6,091.007.2
daśagrīvaṃ jayety āhur asurāḥ samavasthitāḥR_6,091.008.1
devā rāmam athocus te tvaṃ jayeti punaḥ punaḥR_6,091.008.2
etasminn antare krodhād rāghavasya sa rāvaṇaḥR_6,091.009.1
prahartukāmo duṣṭātmā spṛśan praharaṇaṃ mahatR_6,091.009.2
vajrasāraṃ mahānādaṃ sarvaśatrunibarhaṇamR_6,091.010.1
śailaśṛṅganibhaiḥ kūṭaiś citaṃ dṛṣṭibhayāvahamR_6,091.010.2
sadhūmam iva tīkṣṇāgraṃ yugāntāgnicayopamamR_6,091.011.1
atiraudram anāsādyaṃ kālenāpi durāsadamR_6,091.011.2
trāsanaṃ sarvabhūtānāṃ dāraṇaṃ bhedanaṃ tathāR_6,091.012.1
pradīpta iva roṣeṇa śūlaṃ jagrāha rāvaṇaḥR_6,091.012.2
tac chūlaṃ paramakruddho madhye jagrāha vīryavānR_6,091.013.1
anekaiḥ samare śūrai rākṣasaiḥ parivāritaḥR_6,091.013.2
samudyamya mahākāyo nanāda yudhi bhairavamR_6,091.014.1
saṃraktanayano roṣāt svasainyam abhiharṣayanR_6,091.014.2
pṛthivīṃ cāntarikṣaṃ ca diśaś ca pradiśas tathāR_6,091.015.1
prākampayat tadā śabdo rākṣasendrasya dāruṇaḥR_6,091.015.2
atinādasya nādena tena tasya durātmanaḥR_6,091.016.1
sarvabhūtāni vitreṣuḥ sāgaraś ca pracukṣubheR_6,091.016.2
sa gṛhītvā mahāvīryaḥ śūlaṃ tad rāvaṇo mahatR_6,091.017.1
vinadya sumahānādaṃ rāmaṃ paruṣam abravītR_6,091.017.2
śūlo 'yaṃ vajrasāras te rāma roṣān mayodyataḥR_6,091.018.1
tava bhrātṛsahāyasya sadyaḥ prāṇān hariṣyatiR_6,091.018.2
rakṣasām adya śūrāṇāṃ nihatānāṃ camūmukheR_6,091.019.1
tvāṃ nihatya raṇaślāghin karomi tarasā samamR_6,091.019.2
tiṣṭhedānīṃ nihanmi tvām eṣa śūlena rāghavaR_6,091.020.1
evam uktvā sa cikṣepa tac chūlaṃ rākṣasādhipaḥR_6,091.020.2
āpatantaṃ śaraugheṇa vārayām āsa rāghavaḥR_6,091.021.1
utpatantaṃ yugāntāgniṃ jalaughair iva vāsavaḥR_6,091.021.2
nirdadāha sa tān bāṇān rāmakārmukaniḥsṛtānR_6,091.022.1
rāvaṇasya mahāśūlaḥ pataṃgān iva pāvakaḥR_6,091.022.2
tān dṛṣṭvā bhasmasād bhūtāñ śūlasaṃsparśacūrṇitānR_6,091.023.1
sāyakān antarikṣasthān rāghavaḥ krodham āharatR_6,091.023.2
sa tāṃ mātalinānītāṃ śaktiṃ vāsavanirmitāmR_6,091.024.1
jagrāha paramakruddho rāghavo raghunandanaḥR_6,091.024.2
sā tolitā balavatā śaktir ghaṇṭākṛtasvanāR_6,091.025.1
nabhaḥ prajvālayām āsa yugāntolkeva saprabhāR_6,091.025.2
sā kṣiptā rākṣasendrasya tasmiñ śūle papāta haR_6,091.026.1
bhinnaḥ śaktyā mahāñ śūlo nipapāta gatadyutiḥR_6,091.026.2
nirbibheda tato bāṇair hayān asya mahājavānR_6,091.027.1
rāmas tīkṣṇair mahāvegair vajrakalpaiḥ śitaiḥ śaraiḥR_6,091.027.2
nirbibhedorasi tadā rāvaṇaṃ niśitaiḥ śaraiḥR_6,091.028.1
rāghavaḥ paramāyatto lalāṭe patribhis tribhiḥR_6,091.028.2
sa śarair bhinnasarvāṅgo gātraprasrutaśoṇitaḥR_6,091.029.1
rākṣasendraḥ samūhasthaḥ phullāśoka ivābabhauR_6,091.029.2
sa rāmabāṇair atividdhagātro niśācarendraḥ kṣatajārdragātraḥR_6,091.030.1
jagāma khedaṃ ca samājamadhye krodhaṃ ca cakre subhṛśaṃ tadānīmR_6,091.030.2
sa tu tena tadā krodhāt kākutsthenārdito raṇeR_6,092.001.1
rāvaṇaḥ samaraślāghī mahākrodham upāgamatR_6,092.001.2
sa dīptanayano roṣāc cāpam āyamya vīryavānR_6,092.002.1
abhyardayat susaṃkruddho rāghavaṃ paramāhaveR_6,092.002.2
bāṇadhārāsahasrais tu sa toyada ivāmbarātR_6,092.003.1
rāghavaṃ rāvaṇo bāṇais taṭākam iva pūrayatR_6,092.003.2
pūritaḥ śarajālena dhanurmuktena saṃyugeR_6,092.004.1
mahāgirir ivākampyaḥ kākustho na prakampateR_6,092.004.2
sa śaraiḥ śarajālāni vārayan samare sthitaḥR_6,092.005.1
gabhastīn iva sūryasya pratijagrāha vīryavānR_6,092.005.2
tataḥ śarasahasrāṇi kṣiprahasto niśācaraḥR_6,092.006.1
nijaghānorasi kruddho rāghavasya mahātmanaḥR_6,092.006.2
sa śoṇitasamādigdhaḥ samare lakṣmaṇāgrajaḥR_6,092.007.1
dṛṣṭaḥ phulla ivāraṇye sumahān kiṃśukadrumaḥR_6,092.007.2
śarābhighātasaṃrabdhaḥ so 'pi jagrāha sāyakānR_6,092.008.1
kākutsthaḥ sumahātejā yugāntādityavarcasaḥR_6,092.008.2
tato 'nyonyaṃ susaṃrabdhāv ubhau tau rāmarāvaṇauR_6,092.009.1
śarāndhakāre samare nopālakṣayatāṃ tadāR_6,092.009.2
tataḥ krodhasamāviṣṭo rāmo daśarathātmajaḥR_6,092.010.1
uvāca rāvaṇaṃ vīraḥ prahasya paruṣaṃ vacaḥR_6,092.010.2
mama bhāryā janasthānād ajñānād rākṣasādhamaR_6,092.011.1
hṛtā te vivaśā yasmāt tasmāt tvaṃ nāsi vīryavānR_6,092.011.2
mayā virahitāṃ dīnāṃ vartamānāṃ mahāvaneR_6,092.012.1
vaidehīṃ prasabhaṃ hṛtvā śūro 'ham iti manyaseR_6,092.012.2
strīṣu śūra vināthāsu paradārābhimarśakeR_6,092.013.1
kṛtvā kāpuruṣaṃ karma śūro 'ham iti manyaseR_6,092.013.2
bhinnamaryāda nirlajja cāritreṣv anavasthitaR_6,092.014.1
darpān mṛtyum upādāya śūro 'ham iti manyaseR_6,092.014.2
śūreṇa dhanadabhrātrā balaiḥ samuditena caR_6,092.015.1
ślāghanīyaṃ yaśasyaṃ ca kṛtaṃ karma mahat tvayāR_6,092.015.2
utsekenābhipannasya garhitasyāhitasya caR_6,092.016.1
karmaṇaḥ prāpnuhīdānīṃ tasyādya sumahat phalamR_6,092.016.2
śūro 'ham iti cātmānam avagacchasi durmateR_6,092.017.1
naiva lajjāsti te sītāṃ coravad vyapakarṣataḥR_6,092.017.2
yadi matsaṃnidhau sītā dharṣitā syāt tvayā balātR_6,092.018.1
bhrātaraṃ tu kharaṃ paśyes tadā matsāyakair hataḥR_6,092.018.2
diṣṭyāsi mama duṣṭātmaṃś cakṣurviṣayam āgataḥR_6,092.019.1
adya tvāṃ sāyakais tīkṣṇair nayāmi yamasādanamR_6,092.019.2
adya te maccharaiś chinnaṃ śiro jvalitakuṇḍalamR_6,092.020.1
kravyādā vyapakarṣantu vikīrṇaṃ raṇapāṃsuṣuR_6,092.020.2
nipatyorasi gṛdhrās te kṣitau kṣiptasya rāvaṇaR_6,092.021.1
pibantu rudhiraṃ tarṣād bāṇaśalyāntarothitamR_6,092.021.2
adya madbāṇābhinnasya gatāsoḥ patitasya teR_6,092.022.1
karṣantv antrāṇi patagā garutmanta ivoragānR_6,092.022.2
ity evaṃ sa vadan vīro rāmaḥ śatrunibarhaṇaḥR_6,092.023.1
rākṣasendraṃ samīpasthaṃ śaravarṣair avākiratR_6,092.023.2
babhūva dviguṇaṃ vīryaṃ balaṃ harṣaś ca saṃyugeR_6,092.024.1
rāmasyāstrabalaṃ caiva śatror nidhanakāṅkṣiṇaḥR_6,092.024.2
prādurbabhūvur astrāṇi sarvāṇi viditātmanaḥR_6,092.025.1
praharṣāc ca mahātejāḥ śīghrahastataro 'bhavatR_6,092.025.2
śubhāny etāni cihnāni vijñāyātmagatāni saḥR_6,092.026.1
bhūya evārdayad rāmo rāvaṇaṃ rākṣasāntakṛtR_6,092.026.2
harīṇāṃ cāśmanikaraiḥ śaravarṣaiś ca rāghavātR_6,092.027.1
hanyamāno daśagrīvo vighūrṇahṛdayo 'bhavatR_6,092.027.2
yadā ca śastraṃ nārebhe na vyakarṣac charāsanamR_6,092.028.1
nāsya pratyakarod vīryaṃ viklavenāntarātmanāR_6,092.028.2
kṣiptāś cāpi śarās tena śastrāṇi vividhāni caR_6,092.029.1
na raṇārthāya vartante mṛtyukāle 'bhivartataḥR_6,092.029.2
sūtas tu rathanetāsya tadavasthaṃ nirīkṣya tamR_6,092.030.1
śanair yuddhād asaṃbhānto rathaṃ tasyāpavāhayatR_6,092.030.2
sa tu mohāt susaṃkruddhaḥ kṛtāntabalacoditaḥR_6,093.001.1
krodhasaṃraktanayano rāvaṇo sūtam abravītR_6,093.001.2
hīnavīryam ivāśaktaṃ pauruṣeṇa vivarjitamR_6,093.002.1
bhīruṃ laghum ivāsattvaṃ vihīnam iva tejasāR_6,093.002.2
vimuktam iva māyābhir astrair iva bahiṣkṛtamR_6,093.003.1
mām avajñāya durbuddhe svayā buddhyā viceṣṭaseR_6,093.003.2
kimarthaṃ mām avajñāya macchandam anavekṣya caR_6,093.004.1
tvayā śatrusamakṣaṃ me ratho 'yam apavāhitaḥR_6,093.004.2
tvayādya hi mamānārya cirakālasamārjitamR_6,093.005.1
yaśo vīryaṃ ca tejaś ca pratyayaś ca vināśitaḥR_6,093.005.2
śatroḥ prakhyātavīryasya rañjanīyasya vikramaiḥR_6,093.006.1
paśyato yuddhalubdho 'haṃ kṛtaḥ kāpuruṣas tvayāR_6,093.006.2
yas tvaṃ ratham imaṃ mohān na codvahasi durmateR_6,093.007.1
satyo 'yaṃ pratitarko me pareṇa tvam upaskṛtaḥR_6,093.007.2
na hīdaṃ vidyate karma suhṛdo hitakāṅkṣiṇaḥR_6,093.008.1
ripūṇāṃ sadṛśaṃ caitan na tvayaitat svanuṣṭhitamR_6,093.008.2
nivartaya rathaṃ śīghraṃ yāvan nāpaiti me ripuḥR_6,093.009.1
yadi vāpy uṣito 'si tvaṃ smaryante yadi vā guṇāḥR_6,093.009.2
evaṃ paruṣam uktas tu hitabuddhir abuddhināR_6,093.010.1
abravīd rāvaṇaṃ sūto hitaṃ sānunayaṃ vacaḥR_6,093.010.2
na bhīto 'smi na mūḍho 'smi nopajapto 'smi śatrubhiḥR_6,093.011.1
na pramatto na niḥsneho vismṛtā na ca satkriyāR_6,093.011.2
mayā tu hitakāmena yaśaś ca parirakṣatāR_6,093.012.1
snehapraskannamanasā priyam ity apriyaṃ kṛtamR_6,093.012.2
nāsminn arthe mahārāja tvaṃ māṃ priyahite ratamR_6,093.013.1
kaś cil laghur ivānāryo doṣato gantum arhasiR_6,093.013.2
śrūyatām abhidhāsyāmi yannimittaṃ mayā rathaḥR_6,093.014.1
nadīvega ivāmbhobhiḥ saṃyuge vinivartitaḥR_6,093.014.2
śramaṃ tavāvagacchāmi mahatā raṇakarmaṇāR_6,093.015.1
na hi te vīra saumukhyaṃ praharṣaṃ vopadhārayeR_6,093.015.2
rathodvahanakhinnāś ca ta ime rathavājinaḥR_6,093.016.1
dīnā gharmapariśrāntā gāvo varṣahatā ivaR_6,093.016.2
nimittāni ca bhūyiṣṭhaṃ yāni prādurbhavanti naḥR_6,093.017.1
teṣu teṣv abhipanneṣu lakṣayāmy apradakṣiṇamR_6,093.017.2
deśakālau ca vijñeyau lakṣaṇānīṅgitāni caR_6,093.018.1
dainyaṃ harṣaś ca khedaś ca rathinaś ca balābalamR_6,093.018.2
sthalanimnāni bhūmeś ca samāni viṣamāṇi caR_6,093.019.1
yuddhakālaś ca vijñeyaḥ parasyāntaradarśanamR_6,093.019.2
upayānāpayāne ca sthānaṃ pratyapasarpaṇamR_6,093.020.1
sarvam etad rathasthena jñeyaṃ rathakuṭumbināR_6,093.020.2
tava viśrāmahetos tu tathaiṣāṃ rathavājināmR_6,093.021.1
raudraṃ varjayatā khedaṃ kṣamaṃ kṛtam idaṃ mayāR_6,093.021.2
na mayā svecchayā vīra ratho 'yam apavāhitaḥR_6,093.022.1
bhartṛsnehaparītena mayedaṃ yatkṛtaṃ vibhoR_6,093.022.2
ājñāpaya yathātattvaṃ vakṣyasy ariniṣūdanaR_6,093.023.1
tat kariṣyāmy ahaṃ vīraṃ gatānṛṇyena cetasāR_6,093.023.2
saṃtuṣṭas tena vākyena rāvaṇas tasya sāratheḥR_6,093.024.1
praśasyainaṃ bahuvidhaṃ yuddhalubdho 'bravīd idamR_6,093.024.2
rathaṃ śīghram imaṃ sūta rāghavābhimukhaṃ kuruR_6,093.025.1
nāhatvā samare śatrūn nivartiṣyati rāvaṇaḥR_6,093.025.2
evam uktvā tatas tuṣṭo rāvaṇo rākṣaseśvaraḥR_6,093.026.1
dadau tasya śubhaṃ hy ekaṃ hastābharaṇam uttamamR_6,093.026.2
tato drutaṃ rāvaṇavākyacoditaḥ pracodayām āsa hayān sa sārathiḥR_6,093.027.1
sa rākṣasendrasya tato mahārathaḥ kṣaṇena rāmasya raṇāgrato 'bhavatR_6,093.027.2
tam āpatantaṃ sahasā svanavantaṃ mahādhvajamR_6,094.001.1
rathaṃ rākṣasarājasya nararājo dadarśa haR_6,094.001.2
taḍitpatākāgahanaṃ darśitendrāyudhāyudhamR_6,094.002.1
śaradhārā vimuñcantaṃ dhārāsāram ivānbudamR_6,094.002.2
girer vajrābhimṛṣṭasya dīryataḥ sadṛśasvanamR_6,094.003.1
uvāca mātaliṃ rāmaḥ sahasrākṣasya sārathimR_6,094.003.2
yathāpasavyaṃ patatā vegena mahatā punaḥR_6,094.004.1
samare hantum ātmānaṃ tathānena kṛtā matiḥR_6,094.004.2
tad apramādam ātiṣṭha pratyudgaccha rathaṃ ripoḥR_6,094.005.1
vidhvaṃsayitum icchāmi vāyur megham ivotthitamR_6,094.005.2
aviklavam asaṃbhrāntam avyagrahṛdayekṣaṇamR_6,094.006.1
raśmisaṃcāraniyataṃ pracodaya rathaṃ drutamR_6,094.006.2
kāmaṃ na tvaṃ samādheyaḥ puraṃdararathocitaḥR_6,094.007.1
yuyutsur aham ekāgraḥ smāraye tvāṃ na śikṣayeR_6,094.007.2
parituṣṭaḥ sa rāmasya tena vākyena mātaliḥR_6,094.008.1
pracodayām āsa rathaṃ surasārathisattamaḥR_6,094.008.2
apasavyaṃ tataḥ kurvan rāvaṇasya mahārathamR_6,094.009.1
cakrotkṣiptena rajasā rāvaṇaṃ vyavadhūnayatR_6,094.009.2
tataḥ kruddho daśagrīvas tāmravisphāritekṣaṇaḥR_6,094.010.1
rathapratimukhaṃ rāmaṃ sāyakair avadhūnayatR_6,094.010.2
jagrāha sumahāvegam aindraṃ yudhi śarāsanamR_6,094.011.1
śarāṃś ca sumahātejāḥ sūryaraśmisamaprabhānR_6,094.011.2
tad upoḍhaṃ mahad yuddham anyonyavadhakāṅkṣiṇoḥR_6,094.012.1
parasparābhimukhayor dṛptayor iva siṃhayoḥR_6,094.012.2
tato devāḥ sagandharvāḥ siddhāś ca paramarṣayaḥR_6,094.013.1
samīyur dvairathaṃ draṣṭuṃ rāvaṇakṣayakāṅkṣiṇaḥR_6,094.013.2
samutpetur athotpātā dāruṇā lomaharṣaṇāḥR_6,094.014.1
rāvaṇasya vināśāya rāghavasya jayāya caR_6,094.014.2
vavarṣa rudhiraṃ devo rāvaṇasya rathopariR_6,094.015.1
vātā maṇḍalinas tīvrā apasavyaṃ pracakramuḥR_6,094.015.2
mahad gṛdhrakulaṃ cāsya bhramamāṇaṃ nabhastaleR_6,094.016.1
yena yena ratho yāti tena tena pradhāvatiR_6,094.016.2
saṃdhyayā cāvṛtā laṅkā japāpuṣpanikāśayāR_6,094.017.1
dṛśyate saṃpradīteva divase 'pi vasuṃdharāR_6,094.017.2
sanirghātā maholkāś ca saṃpracetur mahāsvanāḥR_6,094.018.1
viṣādayantyo rakṣāṃsi rāvaṇasya tadāhitāḥR_6,094.018.2
rāvaṇaś ca yatas tatra pracacāla vasuṃdharāR_6,094.019.1
rakṣasāṃ ca praharatāṃ gṛhītā iva bāhavaḥR_6,094.019.2
tāmrāḥ pītāḥ sitāḥ śvetāḥ patitāḥ sūryaraśmayaḥR_6,094.020.1
dṛśyante rāvaṇasyāṅge parvatasyeva dhātavaḥR_6,094.020.2
gṛdhrair anugatāś cāsya vamantyo jvalanaṃ mukhaiḥR_6,094.021.1
praṇedur mukham īkṣantyaḥ saṃrabdham aśivaṃ śivāḥR_6,094.021.2
pratikūlaṃ vavau vāyū raṇe pāṃsūn samutkiranR_6,094.022.1
tasya rākṣasarājasya kurvan dṛṣṭivilopanamR_6,094.022.2
nipetur indrāśanayaḥ sainye cāsya samantataḥR_6,094.023.1
durviṣahya svanā ghorā vinā jaladharasvanamR_6,094.023.2
diśaś ca pradiśaḥ sarvā babhūvus timirāvṛtāḥR_6,094.024.1
pāṃsuvarṣeṇa mahatā durdarśaṃ ca nabho 'bhavatR_6,094.024.2
kurvantyaḥ kalahaṃ ghoraṃ sārikās tadrathaṃ pratiR_6,094.025.1
nipetuḥ śataśas tatra dāruṇā dāruṇasvanāḥR_6,094.025.2
jaghanebhyaḥ sphuliṅgāṃś ca netrebhyo 'śrūṇi saṃtatamR_6,094.026.1
mumucus tasya turagās tulyam agniṃ ca vāri caR_6,094.026.2
evaṃ prakārā bahavaḥ samutpātā bhayāvahāḥR_6,094.027.1
rāvaṇasya vināśāya dāruṇāḥ saṃprajajñireR_6,094.027.2
rāmasyāpi nimittāni saumyāni ca śivāni caR_6,094.028.1
babhūvur jayaśaṃsīni prādurbhūtāni sarvaśaḥR_6,094.028.2
tato nirīkṣyātmagatāni rāghavo raṇe nimittāni nimittakovidaḥR_6,094.029.1
jagāma harṣaṃ ca parāṃ ca nirvṛtiṃ cakāra yuddhe 'bhyadhikaṃ ca vikramamR_6,094.029.2
tataḥ pravṛttaṃ sukrūraṃ rāmarāvaṇayos tadāR_6,095.001.1
sumahad dvairathaṃ yuddhaṃ sarvalokabhayāvahamR_6,095.001.2
tato rākṣasasainyaṃ ca harīṇāṃ ca mahad balamR_6,095.002.1
pragṛhītapraharaṇaṃ niśceṣṭaṃ samatiṣṭhataR_6,095.002.2
saṃprayuddhau tato dṛṣṭvā balavan nararākṣasauR_6,095.003.1
vyākṣiptahṛdayāḥ sarve paraṃ vismayam āgatāḥR_6,095.003.2
nānāpraharaṇair vyagrair bhujair vismitabuddhayaḥR_6,095.004.1
tasthuḥ prekṣya ca saṃgrāmaṃ nābhijaghnuḥ parasparamR_6,095.004.2
rakṣasāṃ rāvaṇaṃ cāpi vānarāṇāṃ ca rāghavamR_6,095.005.1
paśyatāṃ vismitākṣāṇāṃ sainyaṃ citram ivābabhauR_6,095.005.2
tau tu tatra nimittāni dṛṣṭvā rāghavarāvaṇauR_6,095.006.1
kṛtabuddhī sthirāmarṣau yuyudhāte abhītavatR_6,095.006.2
jetavyam iti kākutstho martavyam iti rāvaṇaḥR_6,095.007.1
dhṛtau svavīryasarvasvaṃ yuddhe 'darśayatāṃ tadāR_6,095.007.2
tataḥ krodhād daśagrīvaḥ śarān saṃdhāya vīryavānR_6,095.008.1
mumoca dhvajam uddiśya rāghavasya rathe sthitamR_6,095.008.2
te śarās tam anāsādya puraṃdararathadhvajamR_6,095.009.1
raktaśaktiṃ parāmṛśya nipetur dharaṇītaleR_6,095.009.2
tato rāmo 'bhisaṃkruddhaś cāpam āyamya vīryavānR_6,095.010.1
kṛtapratikṛtaṃ kartuṃ manasā saṃpracakrameR_6,095.010.2
rāvaṇadhvajam uddiśya mumoca niśitaṃ śaramR_6,095.011.1
mahāsarpam ivāsahyaṃ jvalantaṃ svena tejasāR_6,095.011.2
jagāma sa mahīṃ bhittvā daśagrīvadhvajaṃ śaraḥR_6,095.012.1
sa nikṛtto 'patad bhūmau rāvaṇasya rathadhvajaḥR_6,095.012.2
dhvajasyonmathanaṃ dṛṣṭvā rāvaṇaḥ sumahābalaḥR_6,095.013.1
krodhajenāgninā saṃkhye pradīpta iva cābhavatR_6,095.013.2
sa roṣavaśam āpannaḥ śaravarṣaṃ mahad vamanR_6,095.014.1
rāmasya turagān divyāñ śarair vivyādha rāvaṇaḥR_6,095.014.2
te viddhā harayas tasya nāskhalan nāpi babhramuḥR_6,095.015.1
babhūvuḥ svasthahṛdayāḥ padmanālair ivāhatāḥR_6,095.015.2
teṣām asaṃbhramaṃ dṛṣṭvā vājināṃ rāvaṇas tadāR_6,095.016.1
bhūya eva susaṃkruddhaḥ śaravarṣaṃ mumoca haR_6,095.016.2
gadāś ca parighāṃś caiva cakrāṇi musalāni caR_6,095.017.1
giriśṛṅgāṇi vṛkṣāṃś ca tathā śūlaparaśvadhānR_6,095.017.2
māyāvihitam etat tu śastravarṣam apātayatR_6,095.018.1
sahasraśas tato bāṇān aśrāntahṛdayodyamaḥR_6,095.018.2
tumulaṃ trāsajananaṃ bhīmaṃ bhīmapratisvanamR_6,095.019.1
durdharṣam abhavad yuddhe naikaśastramayaṃ mahatR_6,095.019.2
sāyakair antarikṣaṃ ca cakārāśu nirantaramR_6,095.020.1
mumoca ca daśagrīvo niḥsaṅgenāntarātmanāR_6,095.020.2
vyāyacchamānaṃ taṃ dṛṣṭvā tatparaṃ rāvaṇaṃ raṇeR_6,095.021.1
prahasann iva kākutsthaḥ saṃdadhe sāyakāñ śitānR_6,095.021.2
sa mumoca tato bāṇān raṇe śatasahasraśaḥR_6,095.022.1
tān dṛṣṭvā rāvaṇaś cakre svaśaraiḥ khaṃ nirantaramR_6,095.022.2
tatas tābhyāṃ prayuktena śaravarṣeṇa bhāsvatāR_6,095.023.1
śarabaddham ivābhāti dvitīyaṃ bhāsvad ambaramR_6,095.023.2
nānimitto 'bhavad bāṇo nātibhettā na niṣphalaḥR_6,095.024.1
tathā visṛjator bāṇān rāmarāvaṇayor mṛdheR_6,095.024.2
prāyudhyetām avicchinnam asyantau savyadakṣiṇamR_6,095.025.1
cakratus tau śaraughais tu nirucchvāsam ivāmbaramR_6,095.025.2
rāvaṇasya hayān rāmo hayān rāmasya rāvaṇaḥR_6,095.026.1
jaghnatus tau tadānyonyaṃ kṛtānukṛtakāriṇauR_6,095.026.2
tau tathā yudhyamānau tu samare rāmarāvaṇauR_6,096.001.1
dadṛśuḥ sarvabhūtāni vismitenāntarātmanāR_6,096.001.2
ardayantau tu samare tayos tau syandanottamauR_6,096.002.1
parasparavadhe yuktau ghorarūpau babhūvatuḥR_6,096.002.2
maṇḍalāni ca vīthīś ca gatapratyāgatāni caR_6,096.003.1
darśayantau bahuvidhāṃ sūtau sārathyajāṃ gatimR_6,096.003.2
ardayan rāvaṇaṃ rāmo rāghavaṃ cāpi rāvaṇaḥR_6,096.004.1
gativegaṃ samāpannau pravartana nivartaneR_6,096.004.2
kṣipatoḥ śarajālāni tayos tau syandanottamauR_6,096.005.1
ceratuḥ saṃyugamahīṃ sāsārau jaladāv ivaR_6,096.005.2
darśayitvā tadā tau tu gatiṃ bahuvidhāṃ raṇeR_6,096.006.1
parasparasyābhimukhau punar eva ca tasthatuḥR_6,096.006.2
dhuraṃ dhureṇa rathayor vaktraṃ vaktreṇa vājināmR_6,096.007.1
patākāś ca patākābhiḥ sameyuḥ sthitayos tadāR_6,096.007.2
rāvaṇasya tato rāmo dhanurmuktaiḥ śitaiḥ śaraiḥR_6,096.008.1
caturbhiś caturo dīptān hayān pratyapasarpayatR_6,096.008.2
sa krodhavaśam āpanno hayānām apasarpaṇeR_6,096.009.1
mumoca niśitān bāṇān rāghavāya niśācaraḥR_6,096.009.2
so 'tividdho balavatā daśagrīveṇa rāghavaḥR_6,096.010.1
jagāma na vikāraṃ ca na cāpi vyathito 'bhavatR_6,096.010.2
cikṣepa ca punar bāṇān vajrapātasamasvanānR_6,096.011.1
sārathiṃ vajrahastasya samuddiśya niśācaraḥR_6,096.011.2
mātales tu mahāvegāḥ śarīre patitāḥ śarāḥR_6,096.012.1
na sūkṣmam api saṃmohaṃ vyathāṃ vā pradadur yudhiR_6,096.012.2
tayā dharṣaṇayā kroddho mātaler na tathātmanaḥR_6,096.013.1
cakāra śarajālena rāghavo vimukhaṃ ripumR_6,096.013.2
viṃśatiṃ triṃśataṃ ṣaṣṭiṃ śataśo 'tha sahasraśaḥR_6,096.014.1
mumoca rāghavo vīraḥ sāyakān syandane ripoḥR_6,096.014.2
gadānāṃ musalānāṃ ca parighāṇāṃ ca nisvanaiḥR_6,096.015.1
śarāṇāṃ puṅkhavātaiś ca kṣubhitāḥ saptasāgarāḥR_6,096.015.2
kṣubdhānāṃ sāgarāṇāṃ ca pātālatalavāsinaḥR_6,096.016.1
vyathitāḥ pannagāḥ sarve dānavāś ca sahasraśaḥR_6,096.016.2
cakampe medinī kṛtsnā saśailavanakānanāR_6,096.017.1
bhāskaro niṣprabhaś cābhūn na vavau cāpi mārutaḥR_6,096.017.2
tato devāḥ sagandharvāḥ siddhāś ca paramarṣayaḥR_6,096.018.1
cintām āpedire sarve sakiṃnaramahoragāḥR_6,096.018.2
svasti gobrāhmaṇebhyo 'stu lokās tiṣṭhantu śāśvatāḥR_6,096.019.1
jayatāṃ rāghavaḥ saṃkhye rāvaṇaṃ rākṣaseśvaramR_6,096.019.2
saṃdhāya dhanuṣā rāmaḥ kṣuram āśīviṣopamamR_6,096.020.1
rāvaṇasya śiro 'cchindac chrīmaj jvalitakuṇḍalamR_6,096.020.2
tac chiraḥ patitaṃ bhūmau dṛṣṭaṃ lokais tribhis tadāR_6,096.021.1
tasyaiva sadṛśaṃ cānyad rāvaṇasyotthitaṃ śiraḥR_6,096.021.2
tat kṣipraṃ kṣiprahastena rāmeṇa kṣiprakāriṇāR_6,096.022.1
dvitīyaṃ rāvaṇaśiraś chinnaṃ saṃyati sāyakaiḥR_6,096.022.2
chinnamātraṃ ca tac chīrṣaṃ punar anyat sma dṛśyateR_6,096.023.1
tad apy aśanisaṃkāśaiś chinnaṃ rāmeṇa sāyakaiḥR_6,096.023.2
evam eva śataṃ chinnaṃ śirasāṃ tulyavarcasāmR_6,096.024.1
na caiva rāvaṇasyānto dṛśyate jīvitakṣayeR_6,096.024.2
tataḥ sarvāstravid vīraḥ kausalyānandivardhanaḥR_6,096.025.1
mārgaṇair bahubhir yuktaś cintayām āsa rāghavaḥR_6,096.025.2
mārīco nihato yais tu kharo yais tu sudūṣaṇaḥR_6,096.026.1
krañcāraṇye virādhas tu kabandho daṇḍakā vaneR_6,096.026.2
ta ime sāyakāḥ sarve yuddhe pratyayikā mamaR_6,096.027.1
kiṃ nu tat kāraṇaṃ yena rāvaṇe mandatejasaḥR_6,096.027.2
iti cintāparaś cāsīd apramattaś ca saṃyugeR_6,096.028.1
vavarṣa śaravarṣāṇi rāghavo rāvaṇorasiR_6,096.028.2
rāvaṇo 'pi tataḥ kruddho rathastho rākṣaseśvaraḥR_6,096.029.1
gadāmusalavarṣeṇa rāmaṃ pratyardayad raṇeR_6,096.029.2
devadānavayakṣāṇāṃ piśācoragarakṣasāmR_6,096.030.1
paśyatāṃ tan mahad yuddhaṃ sarvarātram avartataR_6,096.030.2
naiva ratriṃ na divasaṃ na muhūrtaṃ na cakṣaṇamR_6,096.031.1
rāmarāvaṇayor yuddhaṃ virāmam upagacchatiR_6,096.031.2
atha saṃsmārayām āsa rāghavaṃ mātalis tadāR_6,097.001.1
ajānann iva kiṃ vīra tvam enam anuvartaseR_6,097.001.2
visṛjāsmai vadhāya tvam astraṃ paitāmahaṃ prabhoR_6,097.002.1
vināśakālaḥ kathito yaḥ suraiḥ so 'dya vartateR_6,097.002.2
tataḥ saṃsmārito rāmas tena vākyena mātaleḥR_6,097.003.1
jagrāha sa śaraṃ dīptaṃ niśvasantam ivoragamR_6,097.003.2
yam asmai prathamaṃ prādād agastyo bhagavān ṛṣiḥR_6,097.004.1
brahmadattaṃ mahad bāṇam amoghaṃ yudhi vīryavānR_6,097.004.2
brahmaṇā nirmitaṃ pūrvam indrārtham amitaujasāR_6,097.005.1
dattaṃ surapateḥ pūrvaṃ trilokajayakāṅkṣiṇaḥR_6,097.005.2
yasya vājeṣu pavanaḥ phale pāvakabhāskarauR_6,097.006.1
śarīram ākāśamayaṃ gaurave merumandarauR_6,097.006.2
jājvalyamānaṃ vapuṣā supuṅkhaṃ hemabhūṣitamR_6,097.007.1
tejasā sarvabhūtānāṃ kṛtaṃ bhāskaravarcasaṃR_6,097.007.2
sadhūmam iva kālāgniṃ dīptam āśīviṣaṃ yathāR_6,097.008.1
rathanāgāśvavṛndānāṃ bhedanaṃ kṣiprakāriṇamR_6,097.008.2
dvārāṇāṃ parighāṇāṃ ca girīṇām api bhedanamR_6,097.009.1
nānārudhirasiktāṅgaṃ medodigdhaṃ sudāruṇamR_6,097.009.2
vajrasāraṃ mahānādaṃ nānāsamitidāruṇamR_6,097.010.1
sarvavitrāsanaṃ bhīmaṃ śvasantam iva pannagamR_6,097.010.2
kaṅkagṛdhrabalānāṃ ca gomāyugaṇarakṣasāmR_6,097.011.1
nityaṃ bhakṣapradaṃ yuddhe yamarūpaṃ bhayāvahamR_6,097.011.2
nandanaṃ vānarendrāṇāṃ rakṣasām avasādanamR_6,097.012.1
vājitaṃ vividhair vājaiś cārucitrair garutmataḥR_6,097.012.2
tam uttameṣuṃ lokānām ikṣvākubhayanāśanamR_6,097.013.1
dviṣatāṃ kīrtiharaṇaṃ praharṣakaram ātmanaḥR_6,097.013.2
abhimantrya tato rāmas taṃ maheṣuṃ mahābalaḥR_6,097.014.1
vedaproktena vidhinā saṃdadhe kārmuke balīR_6,097.014.2
sa rāvaṇāya saṃkruddho bhṛśam āyamya kārmukamR_6,097.015.1
cikṣepa param āyattas taṃ śaraṃ marmaghātinamR_6,097.015.2
sa vajra iva durdharṣo vajrabāhuvisarjitaḥR_6,097.016.1
kṛtānta iva cāvāryo nyapatad rāvaṇorasiR_6,097.016.2
sa visṛṣṭo mahāvegaḥ śarīrāntakaraḥ śaraḥR_6,097.017.1
bibheda hṛdayaṃ tasya rāvaṇasya durātmanaḥR_6,097.017.2
rudhirāktaḥ sa vegena jīvitāntakaraḥ śaraḥR_6,097.018.1
rāvaṇasya haran prāṇān viveśa dharaṇītalamR_6,097.018.2
sa śaro rāvaṇaṃ hatvā rudhirārdrakṛtacchaviḥR_6,097.019.1
kṛtakarmā nibhṛtavat svatūṇīṃ punar āviśatR_6,097.019.2
tasya hastād dhatasyāśu kārmukaṃ tat sasāyakamR_6,097.020.1
nipapāta saha prāṇair bhraśyamānasya jīvitātR_6,097.020.2
gatāsur bhīmavegas tu nairṛtendro mahādyutiḥR_6,097.021.1
papāta syandanād bhūmau vṛtro vajrahato yathāR_6,097.021.2
taṃ dṛṣṭvā patitaṃ bhūmau hataśeṣā niśācarāḥR_6,097.022.1
hatanāthā bhayatrastāḥ sarvataḥ saṃpradudruvuḥR_6,097.022.2
nardantaś cābhipetus tān vānarā drumayodhinaḥR_6,097.023.1
daśagrīvavadhaṃ dṛṣṭvā vijayaṃ rāghavasya caR_6,097.023.2
arditā vānarair hṛṣṭair laṅkām abhyapatan bhayātR_6,097.024.1
hatāśrayatvāt karuṇair bāṣpaprasravaṇair mukhaiḥR_6,097.024.2
tato vineduḥ saṃhṛṣṭā vānarā jitakāśinaḥR_6,097.025.1
vadanto rāghavajayaṃ rāvaṇasya ca taṃ vadhamR_6,097.025.2
athāntarikṣe vyanadat saumyas tridaśadundubhiḥR_6,097.026.1
divyagandhavahas tatra mārutaḥ susukho vavauR_6,097.026.2
nipapātāntarikṣāc ca puṣpavṛṣṭis tadā bhuviR_6,097.027.1
kirantī rāghavarathaṃ duravāpā manoharāḥR_6,097.027.2
rāghavastavasaṃyuktā gagane ca viśuśruveR_6,097.028.1
sādhu sādhv iti vāg agryā devatānāṃ mahātmanāmR_6,097.028.2
āviveśa mahān harṣo devānāṃ cāraṇaiḥ sahaR_6,097.029.1
rāvaṇe nihate raudre sarvalokabhayaṃkareR_6,097.029.2
tataḥ sakāmaṃ sugrīvam aṅgadaṃ ca mahābalamR_6,097.030.1
cakāra rāghavaḥ prīto hatvā rākṣasapuṃgavamR_6,097.030.2
tataḥ prajagmuḥ praśamaṃ marudgaṇā diśaḥ prasedur vimalaṃ nabho 'bhavatR_6,097.031.1
mahī cakampe na ca mārutā vavuḥ sthiraprabhaś cāpy abhavad divākaraḥR_6,097.031.2
tatas tu sugrīvavibhīṣaṇādayaḥ suhṛdviśeṣāḥ sahalakṣmaṇās tadāR_6,097.032.1
sametya hṛṣṭā vijayena rāghavaṃ raṇe 'bhirāmaṃ vidhinābhyapūjayanR_6,097.032.2
sa tu nihataripuḥ sthirapratijñaḥ svajanabalābhivṛto raṇe rarājaR_6,097.033.1
raghukulanṛpanandano mahaujās tridaśagaṇair abhisaṃvṛto yathendraḥR_6,097.033.2
rāvaṇaṃ nihataṃ śrutvā rāghaveṇa mahātmanāR_6,098.001.1
antaḥpurād viniṣpetū rākṣasyaḥ śokakarśitāḥR_6,098.001.2
vāryamāṇāḥ subahuśo vṛṣṭantyaḥ kṣitipāṃsuṣuR_6,098.002.1
vimuktakeśyo duḥkhārtā gāvo vatsahatā yathāR_6,098.002.2
uttareṇa viniṣkramya dvāreṇa saha rākṣasaiḥR_6,098.003.1
praviśyāyodhanaṃ ghoraṃ vicinvantyo hataṃ patimR_6,098.003.2
āryaputreti vādinyo hā nātheti ca sarvaśaḥR_6,098.004.1
paripetuḥ kabandhāṅkāṃ mahīṃ śoṇitakardamāmR_6,098.004.2
tā bāṣpaparipūrṇākṣyo bhartṛśokaparājitāḥR_6,098.005.1
kareṇva iva nardantyo vinedur hatayūthapāḥR_6,098.005.2
dadṛśus tā mahākāyaṃ mahāvīryaṃ mahādyutimR_6,098.006.1
rāvaṇaṃ nihataṃ bhūmau nīlāñjanacayopamamR_6,098.006.2
tāḥ patiṃ sahasā dṛṣṭvā śayānaṃ raṇapāṃsuṣuR_6,098.007.1
nipetus tasya gātreṣu chinnā vanalatā ivaR_6,098.007.2
bahumānāt pariṣvajya kā cid enaṃ ruroda haR_6,098.008.1
caraṇau kā cid āliṅgya kā cit kaṇṭhe 'valambya caR_6,098.008.2
uddhṛtya ca bhujau kā cid bhūmau sma parivartateR_6,098.009.1
hatasya vadanaṃ dṛṣṭvā kā cin moham upāgamatR_6,098.009.2
kā cid aṅke śiraḥ kṛtvā ruroda mukham īkṣatīR_6,098.010.1
snāpayantī mukhaṃ bāṣpais tuṣārair iva paṅkajamR_6,098.010.2
evam ārtāḥ patiṃ dṛṣṭvā rāvaṇaṃ nihataṃ bhuviR_6,098.011.1
cukruśur bahudhā śokād bhūyas tāḥ paryadevayanR_6,098.011.2
yena vitrāsitaḥ śakro yena vitrāsito yamaḥR_6,098.012.1
yena vaiśravaṇo rājā puṣpakeṇa viyojitaḥR_6,098.012.2
gandharvāṇām ṛṣīṇāṃ ca surāṇāṃ ca mahātmanāmR_6,098.013.1
bhayaṃ yena mahad dattaṃ so 'yaṃ śete raṇe hataḥR_6,098.013.2
asurebhyaḥ surebhyo vā pannagebhyo 'pi vā tathāR_6,098.014.1
na bhayaṃ yo vijānāti tasyedaṃ mānuṣād bhayamR_6,098.014.2
avadhyo devatānāṃ yas tathā dānavarakṣasāmR_6,098.015.1
hataḥ so 'yaṃ raṇe śete mānuṣeṇa padātināR_6,098.015.2
yo na śakyaḥ surair hantuṃ na yakṣair nāsurais tathāR_6,098.016.1
so 'yaṃ kaś cid ivāsattvo mṛtyuṃ martyena lambhitaḥR_6,098.016.2
evaṃ vadantyo bahudhā rurudus tasya tāḥ striyaḥR_6,098.017.1
bhūya eva ca duḥkhārtā vilepuś ca punaḥ punaḥR_6,098.017.2
aśṛṇvatā tu suhṛdāṃ satataṃ hitavādināmR_6,098.018.1
etāḥ samam idānīṃ te vayam ātmā ca pātitāḥR_6,098.018.2
bruvāṇo 'pi hitaṃ vākyam iṣṭo bhrātā vibhīṣaṇaḥR_6,098.019.1
dhṛṣṭaṃ paruṣito mohāt tvayātmavadhakāṅkṣiṇāR_6,098.019.2
yadi niryātitā te syāt sītā rāmāya maithilīR_6,098.020.1
na naḥ syād vyasanaṃ ghoram idaṃ mūlaharaṃ mahatR_6,098.020.2
vṛttakāmo bhaved bhrātā rāmo mitrakulaṃ bhavetR_6,098.021.1
vayaṃ cāvidhavāḥ sarvāḥ sakāmā na ca śatravaḥR_6,098.021.2
tvayā punar nṛśaṃsena sītāṃ saṃrundhatā balātR_6,098.022.1
rākṣasā vayam ātmā ca trayaṃ tulaṃ nipātitamR_6,098.022.2
na kāmakāraḥ kāmaṃ vā tava rākṣasapuṃgavaR_6,098.023.1
daivaṃ ceṣṭayate sarvaṃ hataṃ daivena hanyateR_6,098.023.2
vānarāṇāṃ vināśo 'yaṃ rākṣasānāṃ ca te raṇeR_6,098.024.1
tava caiva mahābāho daivayogād upāgataḥR_6,098.024.2
naivārthena na kāmena vikrameṇa na cājñayāR_6,098.025.1
śakyā daivagatir loke nivartayitum udyatāR_6,098.025.2
vilepur evaṃ dīnās tā rākṣasādhipayoṣitaḥR_6,098.026.1
kurarya iva duḥkhārtā bāṣpaparyākulekṣaṇāḥR_6,098.026.2
tāsāṃ vilapamānānāṃ tathā rākṣasayoṣitāmR_6,099.001.1
jyeṣṭhā patnī priyā dīnā bhartāraṃ samudaikṣataR_6,099.001.2
daśagrīvaṃ hataṃ dṛṣṭvā rāmeṇācintyakarmaṇāR_6,099.002.1
patiṃ mandodarī tatra kṛpaṇā paryadevayatR_6,099.002.2
nanu nāma mahābāho tava vaiśravaṇānujaR_6,099.003.1
kruddhasya pramukhe sthātuṃ trasyaty api puraṃdaraḥR_6,099.003.2
ṛṣayaś ca mahīdevā gandharvāś ca yaśasvinaḥR_6,099.004.1
nanu nāma tavodvegāc cāraṇāś ca diśo gatāḥR_6,099.004.2
sa tvaṃ mānuṣamātreṇa rāmeṇa yudhi nirjitaḥR_6,099.005.1
na vyapatrapase rājan kim idaṃ rākṣasarṣabhaR_6,099.005.2
kathaṃ trailokyam ākramya śriyā vīryeṇa cānvitamR_6,099.006.1
aviṣahyaṃ jaghāna tvāṃ mānuṣo vanagocaraḥR_6,099.006.2
mānuṣāṇām aviṣaye carataḥ kāmarūpiṇaḥR_6,099.007.1
vināśas tava rāmeṇa saṃyuge nopapadyateR_6,099.007.2
na caitat karma rāmasya śraddadhāmi camūmukheR_6,099.008.1
sarvataḥ samupetasya tava tenābhimarśanamR_6,099.008.2
indriyāṇi purā jitvā jitaṃ tribhuvaṇaṃ tvayāR_6,099.009.1
smaradbhir iva tad vairam indriyair eva nirjitaḥR_6,099.009.2
atha vā rāmarūpeṇa vāsavaḥ svayam āgataḥR_6,099.010.1
māyāṃ tava vināśāya vidhāyāpratitarkitāmR_6,099.010.2
yadaiva hi janasthāne rākṣasair bahubhir vṛtaḥR_6,099.011.1
kharas tava hato bhrātā tadaivāsau na mānuṣaḥR_6,099.011.2
yadaiva nagarīṃ laṅkāṃ duṣpraveṣāṃ surair apiR_6,099.012.1
praviṣṭo hanumān vīryāt tadaiva vyathitā vayamR_6,099.012.2
kriyatām avirodhaś ca rāghaveṇeti yan mayāR_6,099.013.1
ucyamāno na gṛhṇāsi tasyeyaṃ vyuṣṭir āgatāR_6,099.013.2
akasmāc cābhikāmo 'si sītāṃ rākṣasapuṃgavaR_6,099.014.1
aiśvaryasya vināśāya dehasya svajanasya caR_6,099.014.2
arundhatyā viśiṣṭāṃ tāṃ rohiṇyāś cāpi durmateR_6,099.015.1
sītāṃ dharṣayatā mānyāṃ tvayā hy asadṛśaṃ kṛtamR_6,099.015.2
na kulena na rūpeṇa na dākṣiṇyena maithilīR_6,099.016.1
mayādhikā vā tulyā vā tvaṃ tu mohān na budhyaseR_6,099.016.2
sarvathā sarvabhūtānāṃ nāsti mṛtyur alakṣaṇaḥR_6,099.017.1
tava tāvad ayaṃ mṛtyur maithilīkṛtalakṣaṇaḥR_6,099.017.2
maithilī saha rāmeṇa viśokā vihariṣyatiR_6,099.018.1
alpapuṇyā tv ahaṃ ghore patitā śokasāgareR_6,099.018.2
kailāse mandare merau tathā caitrarathe vaneR_6,099.019.1
devodyāneṣu sarveṣu vihṛtya sahitā tvayāR_6,099.019.2
paśyantī vividhān deśāṃs tāṃs tāṃś citrasragambarāR_6,099.020.1
bhraṃśitā kāmabhogebhyaḥ sāsmi vīravadhāt tavaR_6,099.020.2
satyavāk sa mahābhāgo devaro me yad abravītR_6,099.021.1
ayaṃ rākṣasamukhyānāṃ vināśaḥ paryupasthitaḥR_6,099.021.2
kāmakrodhasamutthena vyasanena prasaṅgināR_6,099.022.1
tvayā kṛtam idaṃ sarvam anāthaṃ rakṣasāṃ kulamR_6,099.022.2
na hi tvaṃ śocitavyo me prakhyātabalapauruṣaḥR_6,099.023.1
strīsvabhāvāt tu me buddhiḥ kāruṇye parivartateR_6,099.023.2
sukṛtaṃ duṣkṛtaṃ ca tvaṃ gṛhītvā svāṃ gatiṃ gataḥR_6,099.024.1
ātmānam anuśocāmi tvadviyogena duḥkhitāmR_6,099.024.2
sarvagātrāṇi vikṣipya kiṃ śeṣe rudhirāplutaḥR_6,099.025.1
prasupta iva śokārtāṃ kiṃ māṃ na pratibhāṣaseR_6,099.025.2
mahāvīryasya dakṣasya saṃyugeṣv apalāyinaḥR_6,099.026.1
yātudhānasya dauhitrīṃ kiṃ tvaṃ māṃ nābhyudīkṣaseR_6,099.026.2
yena sūdayase śatrūn samare sūryavarcasāR_6,099.027.1
vajro vajradharasyeva so 'yaṃ te satatārcitaḥR_6,099.027.2
raṇe śatrupraharaṇo hemajālapariṣkṛtaḥR_6,099.028.1
parigho vyavakīrṇas te bāṇaiś chinnaḥ sahasradhāR_6,099.028.2
dhig astu hṛdayaṃ yasyā mamedaṃ na sahasradhāR_6,099.029.1
tvayi pañcatvam āpanne phalate śokapīḍitamR_6,099.029.2
etasminn antare rāmo vibhīṣaṇam uvāca haR_6,099.030.1
saṃskāraḥ kriyatāṃ bhrātuḥ striyaś caitā nivartayaR_6,099.030.2
vimṛśya buddhyā dharmajño dharmārthasahitaṃ vacaḥR_6,099.031.1
rāmasyaivānuvṛttyartham uttaraṃ pratyabhāṣataR_6,099.031.2
tyaktadharmavrataṃ krūraṃ nṛśaṃsam anṛtaṃ tathāR_6,099.032.1
nāham arho 'smi saṃskartuṃ paradārābhimarśakamR_6,099.032.2
bhrātṛrūpo hi me śatrur eṣa sarvāhite rataḥR_6,099.033.1
rāvaṇo nārhate pūjāṃ pūjyo 'pi gurugauravātR_6,099.033.2
nṛśaṃsa iti māṃ rāma vakṣyanti manujā bhuviR_6,099.034.1
śrutvā tasya guṇān sarve vakṣyanti sukṛtaṃ punaḥR_6,099.034.2
tac chrutvā paramaprīto rāmo dharmabhṛtāṃ varaḥR_6,099.035.1
vibhīṣaṇam uvācedaṃ vākyajño vākyakovidamR_6,099.035.2
tavāpi me priyaṃ kāryaṃ tvatprabhavāc ca me jitamR_6,099.036.1
avaśyaṃ tu kṣamaṃ vācyo mayā tvaṃ rākṣaseśvaraR_6,099.036.2
adharmānṛtasaṃyuktaḥ kāmam eṣa niśācaraḥR_6,099.037.1
tejasvī balavāñ śūraḥ saṃgrāmeṣu ca nityaśaḥR_6,099.037.2
śatakratumukhair devaiḥ śrūyate na parājitaḥR_6,099.038.1
mahātmā balasaṃpanno rāvaṇo lokarāvaṇaḥR_6,099.038.2
maraṇāntāni vairāṇi nirvṛttaṃ naḥ prayojanamR_6,099.039.1
kriyatām asya saṃskāro mamāpy eṣa yathā tavaR_6,099.039.2
tvatsakāśān mahābāho saṃskāraṃ vidhipūrvakamR_6,099.040.1
kṣipram arhati dharmajña tvaṃ yaśobhāg bhaviṣyasiR_6,099.040.2
rāghavasya vacaḥ śrutvā tvaramāṇo vibhīṣaṇaḥR_6,099.041.1
saṃskāreṇānurūpeṇa yojayām āsa rāvaṇamR_6,099.041.2
sa dadau pāvakaṃ tasya vidhiyuktaṃ vibhīṣaṇaḥR_6,099.042.1
tāḥ striyo 'nunayām āsa sāntvam uktvā punaḥ punaḥR_6,099.042.2
praviṣṭāsu ca sarvāsu rākṣasīṣu vibhīṣaṇaḥR_6,099.043.1
rāmapārśvam upāgamya tadātiṣṭhad vinītavatR_6,099.043.2
rāmo 'pi saha sainyena sasugrīvaḥ salakṣmaṇaḥR_6,099.044.1
harṣaṃ lebhe ripuṃ hatvā yathā vṛtraṃ śatakratuḥR_6,099.044.2
te rāvaṇavadhaṃ dṛṣṭvā devagandharvadānavāḥR_6,100.001.1
jagmus tais tair vimānaiḥ svaiḥ kathayantaḥ śubhāḥ kathāḥR_6,100.001.2
rāvaṇasya vadhaṃ ghoraṃ rāghavasya parākramamR_6,100.002.1
suyuddhaṃ vānarāṇāṃ ca sugrīvasya ca mantritamR_6,100.002.2
anurāgaṃ ca vīryaṃ ca saumitrer lakṣmaṇasya caR_6,100.003.1
kathayanto mahābhāgā jagmur hṛṣṭā yathāgatamR_6,100.003.2
rāghavas tu rathaṃ divyam indradattaṃ śikhiprabhamR_6,100.004.1
anujñāya mahābhāgo mātaliṃ pratyapūjayatR_6,100.004.2
rāghaveṇābhyanujñāto mātaliḥ śakrasārathiḥR_6,100.005.1
divyaṃ taṃ ratham āsthāya divam evāruroha saḥR_6,100.005.2
tasmiṃs tu divam ārūḍhe surasārathisattameR_6,100.006.1
rāghavaḥ paramaprītaḥ sugrīvaṃ pariṣasvajeR_6,100.006.2
pariṣvajya ca sugrīvaṃ lakṣmaṇenābhivāditaḥR_6,100.007.1
pūjyamāno hariśreṣṭhair ājagāma balālayamR_6,100.007.2
abravīc ca tadā rāmaḥ samīpaparivartinamR_6,100.008.1
saumitriṃ sattvasaṃpannaṃ lakṣmaṇaṃ dīptatejasaṃR_6,100.008.2
vibhīṣaṇam imaṃ saumya laṅkāyām abhiṣecayaR_6,100.009.1
anuraktaṃ ca bhaktaṃ ca mama caivopakāriṇamR_6,100.009.2
eṣa me paramaḥ kāmo yad imaṃ rāvaṇānujamR_6,100.010.1
laṅkāyāṃ saumya paśyeyam abhiṣiktaṃ vibhīṣaṇamR_6,100.010.2
evam uktas tu saumitrī rāghaveṇa mahātmanāR_6,100.011.1
tathety uktvā tu saṃhṛṣṭaḥ sauvarṇaṃ ghaṭam ādadeR_6,100.011.2
ghaṭena tena saumitrir abhyaṣiñcad vibhīṣaṇamR_6,100.012.1
laṅkāyāṃ rakṣasāṃ madhye rājānaṃ rāmaśāsanātR_6,100.012.2
abhyaṣiñcat sa dharmātmā śuddhātmānaṃ vibhīṣaṇamR_6,100.013.1
tasyāmātyā jahṛṣire bhaktā ye cāsya rākṣasāḥR_6,100.013.2
dṛṣṭvābhiṣiktaṃ laṅkāyāṃ rākṣasendraṃ vibhīṣaṇamR_6,100.014.1
rāghavaḥ paramāṃ prītiṃ jagāma sahalakṣmaṇaḥR_6,100.014.2
sa tad rājyaṃ mahat prāpya rāmadattaṃ vibhīṣaṇaḥR_6,100.015.1
prakṛtīḥ sāntvayitvā ca tato rāmam upāgamatR_6,100.015.2
akṣatān modakāṃl lājān divyāḥ sumanasas tathāR_6,100.016.1
ājahrur atha saṃhṛṣṭāḥ paurās tasmai niśācarāḥR_6,100.016.2
sa tān gṛhītvā durdharṣo rāghavāya nyavedayatR_6,100.017.1
maṅgalyaṃ maṅgalaṃ sarvaṃ lakṣmaṇāya ca vīryavānR_6,100.017.2
kṛtakāryaṃ samṛddhārthaṃ dṛṣṭvā rāmo vibhīṣaṇamR_6,100.018.1
pratijagrāha tat sarvaṃ tasyaiva priyakāmyayāR_6,100.018.2
tataḥ śailopamaṃ vīraṃ prāñjaliṃ pārśvataḥ sthitamR_6,100.019.1
abravīd rāghavo vākyaṃ hanūmantaṃ plavaṃgamamR_6,100.019.2
anumānya mahārājam imaṃ saumya vibhīṣaṇamR_6,100.020.1
praviśya rāvaṇagṛhaṃ vinayenopasṛtya caR_6,100.020.2
vaidehyā māṃ kuśalinaṃ sasugrīvaṃ salakṣmaṇamR_6,100.021.1
ācakṣva jayatāṃ śreṣṭha rāvaṇaṃ ca mayā hatamR_6,100.021.2
priyam etad udāhṛtya maithilyās tvaṃ harīśvaraR_6,100.022.1
pratigṛhya ca saṃdeśam upāvartitum arhasiR_6,100.022.2
iti pratisamādiṣṭo hanūmān mārutātmajaḥR_6,101.001.1
praviveśa purīṃ laṅkāṃ pūjyamāno niśācaraiḥR_6,101.001.2
praviśya tu mahātejā rāvaṇasya niveśanamR_6,101.002.1
dadarśa śaśinā hīnāṃ sātaṅkām iva rohiṇīmR_6,101.002.2
nibhṛtaḥ praṇataḥ prahvaḥ so 'bhigamyābhivādya caR_6,101.003.1
rāmasya vacanaṃ sarvam ākhyātum upacakrameR_6,101.003.2
vaidehi kuśalī rāmaḥ sasugrīvaḥ salakṣmaṇaḥR_6,101.004.1
kuśalaṃ cāha siddhārtho hataśatrur ariṃdamaḥR_6,101.004.2
vibhīṣaṇasahāyena rāmeṇa haribhiḥ sahaR_6,101.005.1
nihato rāvaṇo devi lakṣmaṇasya nayena caR_6,101.005.2
pṛṣṭvā ca kuśalaṃ rāmo vīras tvāṃ raghunandanaḥR_6,101.006.1
abravīt paramaprītaḥ kṛtārthenāntarātmanāR_6,101.006.2
priyam ākhyāmi te devi tvāṃ tu bhūyaḥ sabhājayeR_6,101.007.1
diṣṭyā jīvasi dharmajñe jayena mama saṃyugeR_6,101.007.2
labdho no vijayaḥ sīte svasthā bhava gatavyathāR_6,101.008.1
rāvaṇaḥ sa hataḥ śatrur laṅkā ceyaṃ vaśe sthitāR_6,101.008.2
mayā hy alabdhanidreṇa dhṛtena tava nirjayeR_6,101.009.1
pratijñaiṣā vinistīrṇā baddhvā setuṃ mahodadhauR_6,101.009.2
saṃbhramaś ca na kartavyo vartantyā rāvaṇālayeR_6,101.010.1
vibhīṣaṇavidheyaṃ hi laṅkaiśvaryam idaṃ kṛtamR_6,101.010.2
tad āśvasihi viśvastā svagṛhe parivartaseR_6,101.011.1
ayaṃ cābhyeti saṃhṛṣṭas tvaddarśanasamutsukaḥR_6,101.011.2
evam uktā samutpatya sītā śaśinibhānanāR_6,101.012.1
praharṣeṇāvaruddhā sā vyājahāra na kiṃ canaR_6,101.012.2
abravīc ca hariśreṣṭhaḥ sītām apratijalpatīmR_6,101.013.1
kiṃ tvaṃ cintayase devi kiṃ ca māṃ nābhibhāṣaseR_6,101.013.2
evam uktā hanumatā sītā dharme vyavasthitāR_6,101.014.1
abravīt paramaprītā harṣagadgadayā girāR_6,101.014.2
priyam etad upaśrutya bhartur vijayasaṃśritamR_6,101.015.1
praharṣavaśam āpannā nirvākyāsmi kṣaṇāntaramR_6,101.015.2
na hi paśyāmi sadṛśaṃ cintayantī plavaṃgamaR_6,101.016.1
matpriyākhyānakasyeha tava pratyabhinandanamR_6,101.016.2
na ca paśyāmi tat saumya pṛthivyām api vānaraR_6,101.017.1
sadṛśaṃ matpriyākhyāne tava dātuṃ bhavet samamR_6,101.017.2
hiraṇyaṃ vā suvarṇaṃ vā ratnāni vividhāni caR_6,101.018.1
rājyaṃ vā triṣu lokeṣu naitad arhati bhāṣitumR_6,101.018.2
evam uktas tu vaidehyā pratyuvāca plavaṃgamaḥR_6,101.019.1
pragṛhītāñjalir vākyaṃ sītāyāḥ pramukhe sthitaḥR_6,101.019.2
bhartuḥ priyahite yukte bhartur vijayakāṅkṣiṇiR_6,101.020.1
snigdham evaṃvidhaṃ vākyaṃ tvam evārhasi bhāṣitumR_6,101.020.2
tavaitad vacanaṃ saumye sāravat snigdham eva caR_6,101.021.1
ratnaughād vividhāc cāpi devarājyād viśiṣyateR_6,101.021.2
arthataś ca mayā prāptā devarājyādayo guṇāḥR_6,101.022.1
hataśatruṃ vijayinaṃ rāmaṃ paśyāmi yat sthitamR_6,101.022.2
imās tu khalu rākṣasyo yadi tvam anumanyaseR_6,101.023.1
hantum icchāmy ahaṃ sarvā yābhis tvaṃ tarjitā purāR_6,101.023.2
kliśyantīṃ patidevāṃ tvām aśokavanikāṃ gatāmR_6,101.024.1
ghorarūpasamācārāḥ krūrāḥ krūratarekṣaṇāḥR_6,101.024.2
rākṣasyo dāruṇakathā varam etaṃ prayaccha meR_6,101.025.1
icchāmi vividhair ghātair hantum etāḥ sudāruṇāḥR_6,101.025.2
muṣṭibhiḥ pāṇibhiś caiva caraṇaiś caiva śobhaneR_6,101.026.1
ghorair jānuprahāraiś ca daśanānāṃ ca pātanaiḥR_6,101.026.2
bhakṣaṇaiḥ karṇanāsānāṃ keśānāṃ luñcanais tathāR_6,101.027.1
bhṛśaṃ śuṣkamukhībhiś ca dāruṇair laṅghanair hataiḥR_6,101.027.2
evaṃprakārair bahubhir viprakārair yaśasviniR_6,101.028.1
hantum icchāmy ahaṃ devi tavemāḥ kṛtakilbiṣāḥR_6,101.028.2
evam uktā mahumatā vaidehī janakātmajāR_6,101.029.1
uvāca dharmasahitaṃ hanūmantaṃ yaśasvinīR_6,101.029.2
rājasaṃśrayavaśyānāṃ kurvatīnāṃ parājñayāR_6,101.030.1
vidheyānāṃ ca dāsīnāṃ kaḥ kupyed vānarottamaR_6,101.030.2
bhāgyavaiṣamyayogena purā duścaritena caR_6,101.031.1
mayaitat prāpyate sarvaṃ svakṛtaṃ hy upabhujyateR_6,101.031.2
prāptavyaṃ tu daśāyogān mayaitad iti niścitamR_6,101.032.1
dāsīnāṃ rāvaṇasyāhaṃ marṣayāmīha durbalāR_6,101.032.2
ājñaptā rāvaṇenaitā rākṣasyo mām atarjayanR_6,101.033.1
hate tasmin na kuryur hi tarjanaṃ vānarottamaR_6,101.033.2
ayaṃ vyāghrasamīpe tu purāṇo dharmasaṃhitaḥR_6,101.034.1
ṛkṣeṇa gītaḥ śloko me taṃ nibodha plavaṃgamaR_6,101.034.2
na paraḥ pāpam ādatte pareṣāṃ pāpakarmaṇāmR_6,101.035.1
samayo rakṣitavyas tu santaś cāritrabhūṣaṇāḥR_6,101.035.2
pāpānāṃ vā śubhānāṃ vā vadhārhāṇāṃ plavaṃgamaR_6,101.036.1
kāryaṃ kāruṇyam āryeṇa na kaś cin nāparādhyatiR_6,101.036.2
lokahiṃsāvihārāṇāṃ rakṣasāṃ kāmarūpiṇamR_6,101.037.1
kurvatām api pāpāni naiva kāryam aśobhanamR_6,101.037.2
evam uktas tu hanumān sītayā vākyakovidaḥR_6,101.038.1
pratyuvāca tataḥ sītāṃ rāmapatnīṃ yaśasvinīmR_6,101.038.2
yuktā rāmasya bhavatī dharmapatnī yaśasvinīR_6,101.039.1
pratisaṃdiśa māṃ devi gamiṣye yatra rāghavaḥR_6,101.039.2
evam uktā hanumatā vaidehī janakātmajāR_6,101.040.1
abravīd draṣṭum icchāmi bhartāraṃ vānarottamaR_6,101.040.2
tasyās tad vacanaṃ śrutvā hanumān pavanātmajaḥR_6,101.041.1
harṣayan maithilīṃ vākyam uvācedaṃ mahādyutiḥR_6,101.041.2
pūrṇacandrānanaṃ rāmaṃ drakṣyasy ārye salakṣmaṇamR_6,101.042.1
sthiramitraṃ hatāmitraṃ śacīva tridaśeśvaramR_6,101.042.2
tām evam uktvā rājantīṃ sītāṃ sākṣād iva śriyamR_6,101.043.1
ājagāma mahāvego hanūmān yatra rāghavaḥR_6,101.043.2
sa uvāca mahāprajñam abhigamya plavaṃgamaḥR_6,102.001.1
rāmaṃ vacanam arthajño varaṃ sarvadhanuṣmatāmR_6,102.001.2
yannimitto 'yam ārambhaḥ karmaṇāṃ ca phalodayaḥR_6,102.002.1
tāṃ devīṃ śokasaṃtaptāṃ maithilīṃ draṣṭum arhasiR_6,102.002.2
sā hi śokasamāviṣṭā bāṣpaparyākulekṣaṇāR_6,102.003.1
maithilī vijayaṃ śrutvā tava harṣam upāgamatR_6,102.003.2
pūrvakāt pratyayāc cāham ukto viśvastayā tayāR_6,102.004.1
bhartāraṃ draṣṭum icchāmi kṛtārthaṃ sahalakṣmaṇamR_6,102.004.2
evam ukto hanumatā rāmo dharmabhṛtāṃ varaḥR_6,102.005.1
agacchat sahasā dhyānam āsīd bāṣpapariplutaḥR_6,102.005.2
dīrgham uṣṇaṃ ca niśvasya medinīm avalokayanR_6,102.006.1
uvāca meghasaṃkāśaṃ vibhīṣaṇam upasthitamR_6,102.006.2
divyāṅgarāgāṃ vaidehīṃ divyābharaṇabhūṣitāmR_6,102.007.1
iha sītāṃ śiraḥsnātām upasthāpaya māciramR_6,102.007.2
evam uktas tu rāmeṇa tvaramāṇo vibhīṣaṇaḥR_6,102.008.1
praviśyāntaḥpuraṃ sītāṃ strībhiḥ svābhir acodayatR_6,102.008.2
divyāṅgarāgā vaidehī divyābharaṇabhūṣitāR_6,102.009.1
yānam āroha bhadraṃ te bhartā tvāṃ draṣṭum icchatiR_6,102.009.2
evam uktā tu vaidehī pratyuvāca vibhīṣaṇamR_6,102.010.1
asnātā draṣṭum icchāmi bhartāraṃ rākṣasādhipaR_6,102.010.2
tasyās tad vacanaṃ śrutvā pratyuvāca vibhīṣaṇaḥR_6,102.011.1
yathāha rāmo bhartā te tat tathā kartum arhasiR_6,102.011.2
tasya tad vacanaṃ śrutvā maithilī bhartṛdevatāR_6,102.012.1
bhartṛbhaktivratā sādhvī tatheti pratyabhāṣataR_6,102.012.2
tataḥ sītāṃ śiraḥsnātāṃ yuvatībhir alaṃkṛtāmR_6,102.013.1
mahārhābharaṇopetāṃ mahārhāmbaradhāriṇīmR_6,102.013.2
āropya śibikāṃ dīptāṃ parārdhyāmbarasaṃvṛtāmR_6,102.014.1
rakṣobhir bahubhir guptām ājahāra vibhīṣaṇaḥR_6,102.014.2
so 'bhigamya mahātmānaṃ jñātvābhidhyānam āsthitamR_6,102.015.1
praṇataś ca prahṛṣṭaś ca prāptāṃ sītāṃ nyavedayatR_6,102.015.2
tām āgatām upaśrutya rakṣogṛhaciroṣitāmR_6,102.016.1
harṣo dainyaṃ ca roṣaś ca trayaṃ rāghavam āviśatR_6,102.016.2
tataḥ pārśvagataṃ dṛṣṭvā savimarśaṃ vicārayanR_6,102.017.1
vibhīṣaṇam idaṃ vākyam ahṛṣṭo rāghavo 'bravītR_6,102.017.2
rākṣasādhipate saumya nityaṃ madvijaye rataR_6,102.018.1
vaidehī saṃnikarṣaṃ me śīghraṃ samupagacchatuR_6,102.018.2
sa tad vacanam ājñāya rāghavasya vibhīṣaṇaḥR_6,102.019.1
tūrṇam utsāraṇe yatnaṃ kārayām āsa sarvataḥR_6,102.019.2
kañcukoṣṇīṣiṇas tatra vetrajharjharapāṇayaḥR_6,102.020.1
utsārayantaḥ puruṣāḥ samantāt paricakramuḥR_6,102.020.2
ṛkṣāṇāṃ vānarāṇāṃ ca rākṣasānāṃ ca sarvataḥR_6,102.021.1
vṛndāny utsāryamāṇāni dūram utsasṛjus tataḥR_6,102.021.2
teṣām utsāryamāṇānāṃ sarveṣāṃ dhvanir utthitaḥR_6,102.022.1
vāyunodvartamānasya sāgarasyeva nisvanaḥR_6,102.022.2
utsāryamāṇāṃs tān dṛṣṭvā samantāj jātasaṃbhramānR_6,102.023.1
dākṣiṇyāt tadamarṣāc ca vārayām āsa rāghavaḥR_6,102.023.2
saṃrabdhaś cābravīd rāmaś cakṣuṣā pradahann ivaR_6,102.024.1
vibhīṣaṇaṃ mahāprājñaṃ sopālambham idaṃ vacaḥR_6,102.024.2
kimarthaṃ mām anādṛtya kṛśyate 'yaṃ tvayā janaḥR_6,102.025.1
nivartayainam udyogaṃ jano 'yaṃ svajano mamaR_6,102.025.2
na gṛhāṇi na vastrāṇi na prākārās tiraskriyāḥR_6,102.026.1
nedṛśā rājasatkārā vṛttam āvaraṇaṃ striyaḥR_6,102.026.2
vyasaneṣu na kṛcchreṣu na yuddhe na svayaṃvareR_6,102.027.1
na kratau no vivāhe ca darśanaṃ duṣyate striyaḥR_6,102.027.2
saiṣā yuddhagatā caiva kṛcchre mahati ca sthitāR_6,102.028.1
darśane 'syā na doṣaḥ syān matsamīpe viśeṣataḥR_6,102.028.2
tad ānaya samīpaṃ me śīghram enāṃ vibhīṣaṇaR_6,102.029.1
sītā paśyatu mām eṣā suhṛdgaṇavṛtaṃ sthitamR_6,102.029.2
evam uktas tu rāmeṇa savimarśo vibhīṣaṇaḥR_6,102.030.1
rāmasyopānayat sītāṃ saṃnikarṣaṃ vinītavatR_6,102.030.2
tato lakṣmaṇasugrīvau hanūmāṃś ca plavaṃgamaḥR_6,102.031.1
niśamya vākyaṃ rāmasya babhūvur vyathitā bhṛśamR_6,102.031.2
kalatranirapekṣaiś ca iṅgitair asya dāruṇaiḥR_6,102.032.1
aprītam iva sītāyāṃ tarkayanti sma rāghavamR_6,102.032.2
lajjayā tv avalīyantī sveṣu gātreṣu maithilīR_6,102.033.1
vibhīṣaṇenānugatā bhartāraṃ sābhyavartataR_6,102.033.2
sā vastrasaṃruddhamukhī lajjayā janasaṃsadiR_6,102.034.1
rurodāsādya bhartāram āryaputreti bhāṣiṇīR_6,102.034.2
vismayāc ca praharṣāc ca snehāc ca paridevatāR_6,102.035.1
udaikṣata mukhaṃ bhartuḥ saumyaṃ saumyatarānanāR_6,102.035.2
atha samapanudan manaḥklamaṃ sā suciram adṛṣṭam udīkṣya vai priyasyaR_6,102.036.1
vadanam uditapūrṇacandrakāntaṃ vimalaśaśāṅkanibhānanā tadāsītR_6,102.036.2
tāṃ tu pārśve sthitāṃ prahvāṃ rāmaḥ saṃprekṣya maithilīmR_6,103.001.1
hṛdayāntargatakrodho vyāhartum upacakrameR_6,103.001.2
eṣāsi nirjitā bhadre śatruṃ jitvā mayā raṇeR_6,103.002.1
pauruṣād yad anuṣṭheyaṃ tad etad upapāditamR_6,103.002.2
gato 'smy antam amarṣasya dharṣaṇā saṃpramārjitāR_6,103.003.1
avamānaś ca śatruś ca mayā yugapad uddhṛtauR_6,103.003.2
adya me pauruṣaṃ dṛṣṭam adya me saphalaḥ śramaḥR_6,103.004.1
adya tīrṇapratijñatvāt prabhavāmīha cātmanaḥR_6,103.004.2
yā tvaṃ virahitā nītā calacittena rakṣasāR_6,103.005.1
daivasaṃpādito doṣo mānuṣeṇa mayā jitaḥR_6,103.005.2
saṃprāptam avamānaṃ yas tejasā na pramārjatiR_6,103.006.1
kas tasya puruṣārtho 'sti puruṣasyālpatejasaḥR_6,103.006.2
laṅghanaṃ ca samudrasya laṅkāyāś cāvamardanamR_6,103.007.1
saphalaṃ tasya tac chlāghyam adya karma hanūmataḥR_6,103.007.2
yuddhe vikramataś caiva hitaṃ mantrayataś ca meR_6,103.008.1
sugrīvasya sasainyasya saphalo 'dya pariśramaḥR_6,103.008.2
nirguṇaṃ bhrātaraṃ tyaktvā yo māṃ svayam upasthitaḥR_6,103.009.1
vibhīṣaṇasya bhaktasya saphalo 'dya pariśramaḥR_6,103.009.2
ity evaṃ bruvatas tasya sītā rāmasya tad vacaḥR_6,103.010.1
mṛgīvotphullanayanā babhūvāśrupariplutāR_6,103.010.2
paśyatas tāṃ tu rāmasya bhūyaḥ krodho 'bhyavartataR_6,103.011.1
prabhūtājyāvasiktasya pāvakasyeva dīpyataḥR_6,103.011.2
sa baddhvā bhrukuṭiṃ vaktre tiryakprekṣitalocanaḥR_6,103.012.1
abravīt paruṣaṃ sītāṃ madhye vānararakṣasāmR_6,103.012.2
yat kartavyaṃ manuṣyeṇa dharṣaṇāṃ parimārjatāR_6,103.013.1
tat kṛtaṃ sakalaṃ sīte śatruhastād amarṣaṇātR_6,103.013.2
nirjitā jīvalokasya tapasā bhāvitātmanāR_6,103.014.1
agastyena durādharṣā muninā dakṣiṇeva dikR_6,103.014.2
viditaś cāstu bhadraṃ te yo 'yaṃ raṇapariśramaḥR_6,103.015.1
sa tīrṇaḥ suhṛdāṃ vīryān na tvadarthaṃ mayā kṛtaḥR_6,103.015.2
rakṣatā tu mayā vṛttam apavādaṃ ca sarvaśaḥR_6,103.016.1
prakhyātasyātmavaṃśasya nyaṅgaṃ ca parimārjatāR_6,103.016.2
prāptacāritrasaṃdehā mama pratimukhe sthitāR_6,103.017.1
dīpo netrāturasyeva pratikūlāsi me dṛḍhamR_6,103.017.2
tad gaccha hy abhyanujñātā yateṣṭaṃ janakātmajeR_6,103.018.1
etā daśa diśo bhadre kāryam asti na me tvayāR_6,103.018.2
kaḥ pumān hi kule jātaḥ striyaṃ paragṛhoṣitāmR_6,103.019.1
tejasvi punar ādadyāt suhṛllekhena cetasāR_6,103.019.2
rāvaṇāṅkaparibhraṣṭāṃ dṛṣṭāṃ duṣṭena cakṣuṣāR_6,103.020.1
kathaṃ tvāṃ punarādadyāṃ kulaṃ vyapadiśan mahatR_6,103.020.2
tadarthaṃ nirjitā me tvaṃ yaśaḥ pratyāhṛtaṃ mayāR_6,103.021.1
nāsti me tvayy abhiṣvaṅgo yatheṣṭaṃ gamyatām itaḥR_6,103.021.2
iti pravyāhṛtaṃ bhadre mayaitat kṛtabuddhināR_6,103.022.1
lakṣmaṇe bharate vā tvaṃ kuru buddhiṃ yathāsukhamR_6,103.022.2
sugrīve vānarendre vā rākṣasendre vibhīṣaṇeR_6,103.023.1
niveśaya manaḥ sīte yathā vā sukham ātmanaḥR_6,103.023.2
na hi tvāṃ rāvaṇo dṛṣṭvā divyarūpāṃ manoramāmR_6,103.024.1
marṣayate ciraṃ sīte svagṛhe parivartinīmR_6,103.024.2
tataḥ priyārhaśvaraṇā tad apriyaṃ priyād upaśrutya cirasya maithilīR_6,103.025.1
mumoca bāṣpaṃ subhṛśaṃ pravepitā gajendrahastābhihateva vallarīR_6,103.025.2
evam uktā tu vaidehī paruṣaṃ lomaharṣaṇamR_6,104.001.1
rāghaveṇa saroṣeṇa bhṛśaṃ pravyathitābhavatR_6,104.001.2
sā tad aśrutapūrvaṃ hi jane mahati maithilīR_6,104.002.1
śrutvā bhartṛvaco rūkṣaṃ lajjayā vrīḍitābhavatR_6,104.002.2
praviśantīva gātrāṇi svāny eva janakātmajāR_6,104.003.1
vākśalyais taiḥ saśalyeva bhṛśam aśrūṇy avartayatR_6,104.003.2
tato bāṣpaparikliṣṭaṃ pramārjantī svam ānanamR_6,104.004.1
śanair gadgadayā vācā bhartāram idam abravītR_6,104.004.2
kiṃ mām asadṛśaṃ vākyam īdṛśaṃ śrotradāruṇamR_6,104.005.1
rūkṣaṃ śrāvayase vīra prākṛtaḥ prākṛtām ivaR_6,104.005.2
na tathāsmi mahābāho yathā tvam avagacchasiR_6,104.006.1
pratyayaṃ gaccha me svena cāritreṇaiva te śapeR_6,104.006.2
pṛthak strīṇāṃ pracāreṇa jātiṃ tvaṃ pariśaṅkaseR_6,104.007.1
parityajemāṃ śaṅkāṃ tu yadi te 'haṃ parīkṣitāR_6,104.007.2
yady ahaṃ gātrasaṃsparśaṃ gatāsmi vivaśā prabhoR_6,104.008.1
kāmakāro na me tatra daivaṃ tatrāparādhyatiR_6,104.008.2
madadhīnaṃ tu yat tan me hṛdayaṃ tvayi vartateR_6,104.009.1
parādhīneṣu gātreṣu kiṃ kariṣyāmy anīśvarāR_6,104.009.2
sahasaṃvṛddhabhāvāc ca saṃsargeṇa ca mānadaR_6,104.010.1
yady ahaṃ te na vijñātā hatā tenāsmi śāśvatamR_6,104.010.2
preṣitas te yadā vīro hanūmān avalokakaḥR_6,104.011.1
laṅkāsthāhaṃ tvayā vīra kiṃ tadā na visarjitāR_6,104.011.2
pratyakṣaṃ vānarendrasya tvadvākyasamanantaramR_6,104.012.1
tvayā saṃtyaktayā vīra tyaktaṃ syāj jīvitaṃ mayāR_6,104.012.2
na vṛthā te śramo 'yaṃ syāt saṃśaye nyasya jīvitamR_6,104.013.1
suhṛjjanaparikleśo na cāyaṃ niṣphalas tavaR_6,104.013.2
tvayā tu naraśārdūla krodham evānuvartatāR_6,104.014.1
laghuneva manuṣyeṇa strītvam eva puraskṛtamR_6,104.014.2
apadeśena janakān notpattir vasudhātalātR_6,104.015.1
mama vṛttaṃ ca vṛttajña bahu te na puraskṛtamR_6,104.015.2
na pramāṇīkṛtaḥ pāṇir bālye bālena pīḍitaḥR_6,104.016.1
mama bhaktiś ca śīlaṃ ca sarvaṃ te pṛṣṭhataḥ kṛtamR_6,104.016.2
evaṃ bruvāṇā rudatī bāṣpagadgadabhāṣiṇīR_6,104.017.1
abravīl lakṣmaṇaṃ sītā dīnaṃ dhyānaparaṃ sthitamR_6,104.017.2
citāṃ me kuru saumitre vyasanasyāsya bheṣajamR_6,104.018.1
mithyāpavādopahatā nāhaṃ jīvitum utsaheR_6,104.018.2
aprītasya guṇair bhartus tyaktayā janasaṃsadiR_6,104.019.1
yā kṣamā me gatir gantuṃ pravekṣye havyavāhanamR_6,104.019.2
evam uktas tu vaidehyā lakṣmaṇaḥ paravīrahāR_6,104.020.1
amarṣavaśam āpanno rāghavānanam aikṣataR_6,104.020.2
sa vijñāya manaśchandaṃ rāmasyākārasūcitamR_6,104.021.1
citāṃ cakāra saumitrir mate rāmasya vīryavānR_6,104.021.2
adhomukhaṃ tato rāmaṃ śanaiḥ kṛtvā pradakṣiṇamR_6,104.022.1
upāsarpata vaidehī dīpyamānaṃ hutāśanamR_6,104.022.2
praṇamya devatābhyaś ca brāhmaṇebhyaś ca maithilīR_6,104.023.1
baddhāñjalipuṭā cedam uvācāgnisamīpataḥR_6,104.023.2
yathā me hṛdayaṃ nityaṃ nāpasarpati rāghavātR_6,104.024.1
tathā lokasya sākṣī māṃ sarvataḥ pātu pāvakaḥR_6,104.024.2
evam uktvā tu vaidehī parikramya hutāśanamR_6,104.025.1
viveśa jvalanaṃ dīptaṃ niḥsaṅgenāntarātmanāR_6,104.025.2
janaḥ sa sumahāṃs tatra bālavṛddhasamākulaḥR_6,104.026.1
dadarśa maithilīṃ tatra praviśantīṃ hutāśanamR_6,104.026.2
tasyām agniṃ viśantyāṃ tu hāheti vipulaḥ svanaḥR_6,104.027.1
rakṣasāṃ vānarāṇāṃ ca saṃbabhūvādbhutopamaḥR_6,104.027.2
tato vaiśravaṇo rājā yamaś cāmitrakarśanaḥR_6,105.001.1
sahasrākṣo mahendraś ca varuṇaś ca paraṃtapaḥR_6,105.001.2
ṣaḍardhanayanaḥ śrīmān mahādevo vṛṣadhvajaḥR_6,105.002.1
kartā sarvasya lokasya brahmā brahmavidāṃ varaḥR_6,105.002.2
ete sarve samāgamya vimānaiḥ sūryasaṃnibhaiḥR_6,105.003.1
āgamya nagarīṃ laṅkām abhijagmuś ca rāghavamR_6,105.003.2
tataḥ sahastābharaṇān pragṛhya vipulān bhujānR_6,105.004.1
abruvaṃs tridaśaśreṣṭhāḥ prāñjaliṃ rāghavaṃ sthitamR_6,105.004.2
upekṣase kathaṃ sītāṃ patantīṃ havyavāhaneR_6,105.005.1
kathaṃ devagaṇaśreṣṭham ātmānaṃ nāvabudhyaseR_6,105.005.2
ṛtadhāmā vasuḥ pūrvaṃ vasūnāṃ ca prajāpatiḥR_6,105.006.1
tvaṃ trayāṇāṃ hi lokānām ādikartā svayaṃprabhuḥR_6,105.006.2
rudrāṇām aṣṭamo rudraḥ sādhyānām api pañcamaḥR_6,105.007.1
aśvinau cāpi te karṇau candrasūryau ca cakṣuṣīR_6,105.007.2
ante cādau ca lokānāṃ dṛśyase tvaṃ paraṃtapaR_6,105.008.1
upekṣase ca vaidehīṃ mānuṣaḥ prākṛto yathāR_6,105.008.2
ity ukto lokapālais taiḥ svāmī lokasya rāghavaḥR_6,105.009.1
abravīt tridaśaśreṣṭhān rāmo dharmabhṛtāṃ varaḥR_6,105.009.2
ātmānaṃ mānuṣaṃ manye rāmaṃ daśarathātmajamR_6,105.010.1
yo 'haṃ yasya yataś cāhaṃ bhagavāṃs tad bravītu meR_6,105.010.2
iti bruvāṇaṃ kākutsthaṃ brahmā brahmavidāṃ varaḥR_6,105.011.1
abravīc chṛṇu me rāma satyaṃ satyaparākramaR_6,105.011.2
bhavān nārāyaṇo devaḥ śrīmāṃś cakrāyudho vibhuḥR_6,105.012.1
ekaśṛṅgo varāhas tvaṃ bhūtabhavyasapatnajitR_6,105.012.2
akṣaraṃ brahmasatyaṃ ca madhye cānte ca rāghavaR_6,105.013.1
lokānāṃ tvaṃ paro dharmo viṣvaksenaś caturbhujaḥR_6,105.013.2
śārṅgadhanvā hṛṣīkeśaḥ puruṣaḥ puruṣottamaḥR_6,105.014.1
ajitaḥ khaḍgadhṛg viṣṇuḥ kṛṣṇaś caiva bṛhadbalaḥR_6,105.014.2
senānīr grāmaṇīś ca tvaṃ buddhiḥ sattvaṃ kṣamā damaḥR_6,105.015.1
prabhavaś cāpyayaś ca tvam upendro madhusūdanaḥR_6,105.015.2
indrakarmā mahendras tvaṃ padmanābho raṇāntakṛtR_6,105.016.1
śaraṇyaṃ śaraṇaṃ ca tvām āhur divyā maharṣayaḥR_6,105.016.2
sahasraśṛṅgo vedātmā śatajihvo maharṣabhaḥR_6,105.017.1
tvaṃ yajñas tvaṃ vaṣaṭkāras tvam oṃkāraḥ paraṃtapaR_6,105.017.2
prabhavaṃ nidhanaṃ vā te na viduḥ ko bhavān itiR_6,105.018.1
dṛśyase sarvabhūteṣu brāhmaṇeṣu ca goṣu caR_6,105.018.2
dikṣu sarvāsu gagane parvateṣu vaneṣu caR_6,105.019.1
sahasracaraṇaḥ śrīmāñ śataśīrṣaḥ sahasradhṛkR_6,105.019.2
tvaṃ dhārayasi bhūtāni vasudhāṃ ca saparvatāmR_6,105.020.1
ante pṛthivyāḥ salile dṛśyase tvaṃ mahoragaḥR_6,105.020.2
trīṃl lokān dhārayan rāma devagandharvadānavānR_6,105.021.1
ahaṃ te hṛdayaṃ rāma jihvā devī sarasvatīR_6,105.021.2
devā gātreṣu lomāni nirmitā brahmaṇā prabhoR_6,105.022.1
nimeṣas te 'bhavad rātrir unmeṣas te 'bhavad divāR_6,105.022.2
saṃskārās te 'bhavan vedā na tad asti tvayā vināR_6,105.023.1
jagat sarvaṃ śarīraṃ te sthairyaṃ te vasudhātalamR_6,105.023.2
agniḥ kopaḥ prasādas te somaḥ śrīvatsalakṣaṇaR_6,105.024.1
tvayā lokās trayaḥ krāntāḥ purāṇe vikramais tribhiḥR_6,105.024.2
mahendraś ca kṛto rājā baliṃ baddhvā mahāsuramR_6,105.025.1
sītā lakṣmīr bhavān viṣṇur devaḥ kṛṣṇaḥ prajāpatiḥR_6,105.025.2
vadhārthaṃ rāvaṇasyeha praviṣṭo mānuṣīṃ tanumR_6,105.026.1
tad idaṃ naḥ kṛtaṃ kāryaṃ tvayā dharmabhṛtāṃ varaR_6,105.026.2
nihato rāvaṇo rāma prahṛṣṭo divam ākramaR_6,105.027.1
amoghaṃ balavīryaṃ te amoghas te parākramaḥR_6,105.027.2
amoghās te bhaviṣyanti bhaktimantaś ca ye narāḥR_6,105.028.1
ye tvāṃ devaṃ dhruvaṃ bhaktāḥ purāṇaṃ puruṣottamamR_6,105.028.2
R_6,105.028R_6,105.029.1
ye narāḥ kīrtayiṣyanti nāsti teṣāṃ parābhavaḥR_6,105.029.2
etac chrutvā śubhaṃ vākyaṃ pitāmahasamīritamR_6,106.001.1
aṅkenādāya vaidehīm utpapāta vibhāvasuḥR_6,106.001.2
taruṇādityasaṃkāśāṃ taptakāñcanabhūṣaṇāmR_6,106.002.1
raktāmbaradharāṃ bālāṃ nīlakuñcitamūrdhajāmR_6,106.002.2
akliṣṭamālyābharaṇāṃ tathā rūpāṃ manasvinīmR_6,106.003.1
dadau rāmāya vaidehīm aṅke kṛtvā vibhāvasuḥR_6,106.003.2
abravīc ca tadā rāmaṃ sākṣī lokasya pāvakaḥR_6,106.004.1
eṣā te rāma vaidehī pāpam asyā na vidyateR_6,106.004.2
naiva vācā na manasā nānudhyānān na cakṣuṣāR_6,106.005.1
suvṛttā vṛttaśauṇḍīrā na tvām aticacāra haR_6,106.005.2
rāvaṇenāpanītaiṣā vīryotsiktena rakṣasāR_6,106.006.1
tvayā virahitā dīnā vivaśā nirjanād vanātR_6,106.006.2
ruddhā cāntaḥpure guptā tvakcittā tvatparāyaṇāR_6,106.007.1
rakṣitā rākṣasī saṃghair vikṛtair ghoradarśanaiḥR_6,106.007.2
pralobhyamānā vividhaṃ bhartsyamānā ca maithilīR_6,106.008.1
nācintayata tad rakṣas tvadgatenāntarātmanāR_6,106.008.2
viśuddhabhāvāṃ niṣpāpāṃ pratigṛhṇīṣva rāghavaR_6,106.009.1
na kiṃ cid abhidhātavyam aham ājñāpayāmi teR_6,106.009.2
evam ukto mahātejā dhṛtimān dṛḍhavikramaḥR_6,106.010.1
abravīt tridaśaśreṣṭhaṃ rāmo dharmabhṛtāṃ varaḥR_6,106.010.2
avaśyaṃ triṣu lokeṣu sītā pāvanam arhatiR_6,106.011.1
dīrghakāloṣitā ceyaṃ rāvaṇāntaḥpure śubhāR_6,106.011.2
bāliśaḥ khalu kāmātmā rāmo daśarathātmajaḥR_6,106.012.1
iti vakṣyanti māṃ santo jānakīm aviśodhya hiR_6,106.012.2
ananyahṛdayāṃ bhaktāṃ maccittaparirakṣaṇīmR_6,106.013.1
aham apy avagacchāmi maithilīṃ janakātmajāmR_6,106.013.2
pratyayārthaṃ tu lokānāṃ trayāṇāṃ satyasaṃśrayaḥR_6,106.014.1
upekṣe cāpi vaidehīṃ praviśantīṃ hutāśanamR_6,106.014.2
imām api viśālākṣīṃ rakṣitāṃ svena tejasāR_6,106.015.1
rāvaṇo nātivarteta velām iva mahodadhiḥR_6,106.015.2
na hi śaktaḥ sa duṣṭātmā manasāpi hi maithilīmR_6,106.016.1
pradharṣayitum aprāptāṃ dīptām agniśikhām ivaR_6,106.016.2
neyam arhati caiśvaryaṃ rāvaṇāntaḥpure śubhāR_6,106.017.1
ananyā hi mayā sītāṃ bhāskareṇa prabhā yathāR_6,106.017.2
viśuddhā triṣu lokeṣu maithilī janakātmajāR_6,106.018.1
na hi hātum iyaṃ śakyā kīrtir ātmavatā yathāR_6,106.018.2
avaśyaṃ ca mayā kāryaṃ sarveṣāṃ vo vaco hitamR_6,106.019.1
snigdhānāṃ lokamānyānām evaṃ ca bruvatāṃ hitamR_6,106.019.2
itīdam uktvā vacanaṃ mahābalaiḥ praśasyamānaḥ svakṛtena karmaṇāR_6,106.020.1
sametya rāmaḥ priyayā mahābalaḥ sukhaṃ sukhārho 'nubabhūva rāghavaḥR_6,106.020.2
etac chrutvā śubhaṃ vākyaṃ rāghaveṇa subhāṣitamR_6,107.001.1
idaṃ śubhataraṃ vākyaṃ vyājahāra maheśvaraḥR_6,107.001.2
puṣkarākṣa mahābāho mahāvakṣaḥ paraṃtapaR_6,107.002.1
diṣṭyā kṛtam idaṃ karma tvayā śastrabhṛtāṃ varaR_6,107.002.2
diṣṭyā sarvasya lokasya pravṛddhaṃ dāruṇaṃ tamaḥR_6,107.003.1
apāvṛttaṃ tvayā saṃkhye rāma rāvaṇajaṃ bhayamR_6,107.003.2
āśvāsya bharataṃ dīnaṃ kausalyāṃ ca yaśasvinīmR_6,107.004.1
kaikeyīṃ ca sumitrāṃ ca dṛṣṭvā lakṣmaṇamātaramR_6,107.004.2
prāpya rājyam ayodhyāyāṃ nandayitvā suhṛjjanamR_6,107.005.1
ikṣvākūṇāṃ kule vaṃśaṃ sthāpayitvā mahābalaR_6,107.005.2
iṣṭvā turagamedhena prāpya cānuttamaṃ yaśaḥR_6,107.006.1
brāhmaṇebhyo dhanaṃ dattvā tridivaṃ gantum arhasiR_6,107.006.2
eṣa rājā vimānasthaḥ pitā daśarathas tavaR_6,107.007.1
kākutstha mānuṣe loke gurus tava mahāyaśāḥR_6,107.007.2
indralokaṃ gataḥ śrīmāṃs tvayā putreṇa tāritaḥR_6,107.008.1
lakṣmaṇena saha bhrātrā tvam enam abhivādayaR_6,107.008.2
mahādevavacaḥ śrutvā kākutsthaḥ sahalakṣmaṇaḥR_6,107.009.1
vimānaśikharasthasya praṇāmam akarot pituḥR_6,107.009.2
dīpyamānaṃ svayāṃ lakṣmyā virajo'mbaradhāriṇamR_6,107.010.1
lakṣmaṇena saha bhrātrā dadarśa pitaraṃ prabhuḥR_6,107.010.2
harṣeṇa mahatāviṣṭo vimānastho mahīpatiḥR_6,107.011.1
prāṇaiḥ priyataraṃ dṛṣṭvā putraṃ daśarathas tadāR_6,107.011.2
āropyāṅkaṃ mahābāhur varāsanagataḥ prabhuḥR_6,107.012.1
bāhubhyāṃ saṃpariṣvajya tato vākyaṃ samādadeR_6,107.012.2
na me svargo bahumataḥ saṃmānaś ca surarṣibhiḥR_6,107.013.1
tvayā rāma vihīnasya satyaṃ pratiśṛṇomi teR_6,107.013.2
kaikeyyā yāni coktāni vākyāni vadatāṃ varaR_6,107.014.1
tava pravrājanārthāni sthitāni hṛdaye mamaR_6,107.014.2
tvāṃ tu dṛṣṭvā kuśalinaṃ pariṣvajya salakṣmaṇamR_6,107.015.1
adya duḥkhād vimukto 'smi nīhārād iva bhāskaraḥR_6,107.015.2
tārito 'haṃ tvayā putra suputreṇa mahātmanāR_6,107.016.1
aṣṭāvakreṇa dharmātmā tārito brāhmaṇo yathāR_6,107.016.2
idānīṃ ca vijānāmi yathā saumya sureśvaraiḥR_6,107.017.1
vadhārthaṃ rāvaṇasyeha vihitaṃ puruṣottamamR_6,107.017.2
siddhārthā khalu kausalyā yā tvāṃ rāma gṛhaṃ gatamR_6,107.018.1
vanān nivṛttaṃ saṃhṛṣṭā drakṣyate śatrusūdanaR_6,107.018.2
siddhārthāḥ khalu te rāma narā ye tvāṃ purīṃ gatamR_6,107.019.1
jalārdram abhiṣiktaṃ ca drakṣyanti vasudhādhipamR_6,107.019.2
anuraktena balinā śucinā dharmacāriṇāR_6,107.020.1
iccheyaṃ tvām ahaṃ draṣṭuṃ bharatena samāgatamR_6,107.020.2
caturdaśasamāḥ saumya vane niryāpitās tvayāR_6,107.021.1
vasatā sītayā sārdhaṃ lakṣmaṇena ca dhīmatāR_6,107.021.2
nivṛttavanavāso 'si pratijñā saphalā kṛtāR_6,107.022.1
rāvaṇaṃ ca raṇe hatvā devās te paritoṣitāḥR_6,107.022.2
kṛtaṃ karma yaśaḥ ślāghyaṃ prāptaṃ te śatrusūdanaR_6,107.023.1
bhrātṛbhiḥ saha rājyastho dīrgham āyur avāpnuhiR_6,107.023.2
iti bruvāṇaṃ rājānaṃ rāmaḥ prāñjalir abravītR_6,107.024.1
kuru prasādaṃ dharmajña kaikeyyā bharatasya caR_6,107.024.2
saputrāṃ tvāṃ tyajāmīti yad uktā kaikayī tvayāR_6,107.025.1
sa śāpaḥ kaikayīṃ ghoraḥ saputrāṃ na spṛśet prabhoR_6,107.025.2
sa tatheti mahārājo rāmam uktvā kṛtāñjalimR_6,107.026.1
lakṣmaṇaṃ ca pariṣvajya punar vākyam uvāca haR_6,107.026.2
rāmaṃ śuśrūṣatā bhaktyā vaidehyā saha sītayāR_6,107.027.1
kṛtā mama mahāprītiḥ prāptaṃ dharmaphalaṃ ca teR_6,107.027.2
dharmaṃ prāpsyasi dharmajña yaśaś ca vipulaṃ bhuviR_6,107.028.1
rāme prasanne svargaṃ ca mahimānaṃ tathaiva caR_6,107.028.2
rāmaṃ śuśrūṣa bhadraṃ te sumitrānandavardhanaR_6,107.029.1
rāmaḥ sarvasya lokasya śubheṣv abhirataḥ sadāR_6,107.029.2
ete sendrās trayo lokāḥ siddhāś ca paramarṣayaḥR_6,107.030.1
abhigamya mahātmānam arcanti puruṣottamamR_6,107.030.2
etat tad uktam avyaktam akṣaraṃ brahmanirmitamR_6,107.031.1
devānāṃ hṛdayaṃ saumya guhyaṃ rāmaḥ paraṃtapaḥR_6,107.031.2
avāptaṃ dharmacaraṇaṃ yaśaś ca vipulaṃ tvayāR_6,107.032.1
rāmaṃ śuśrūṣatā bhaktyā vaidehyā saha sītayāR_6,107.032.2
sa tathoktvā mahābāhur lakṣmaṇaṃ prāñjaliṃ sthitamR_6,107.033.1
uvāca rājā dharmātmā vaidehīṃ vacanaṃ śubhamR_6,107.033.2
kartavyo na tu vaidehi manyus tyāgam imaṃ pratiR_6,107.034.1
rāmeṇa tvadviśuddhyarthaṃ kṛtam etad dhitaiṣiṇāR_6,107.034.2
na tvaṃ subhru samādheyā patiśuśrūvaṇaṃ pratiR_6,107.035.1
avaśyaṃ tu mayā vācyam eṣa te daivataṃ paramR_6,107.035.2
iti pratisamādiśya putrau sītāṃ tathā snuṣāmR_6,107.036.1
indralokaṃ vimānena yayau daśaratho jvalanR_6,107.036.2
pratiprayāte kākutsthe mahendraḥ pākaśāsanaḥR_6,108.001.1
abravīt paramaprīto rāghavaṃ prāñjaliṃ sthitamR_6,108.001.2
amoghaṃ darśanaṃ rāma tavāsmākaṃ paraṃtapaR_6,108.002.1
prītiyukto 'smi tena tvaṃ brūhi yan manasecchasiR_6,108.002.2
evam uktas tu kākutsthaḥ pratyuvāca kṛtāñjaliḥR_6,108.003.1
lakṣmaṇena saha bhrātrā sītayā cāpi bhāryayāR_6,108.003.2
yadi prītiḥ samutpannā mayi sarvasureśvaraR_6,108.004.1
vakṣyāmi kuru me satyaṃ vacanaṃ vadatāṃ varaR_6,108.004.2
mama hetoḥ parākrāntā ye gatā yamasādanamR_6,108.005.1
te sarve jīvitaṃ prāpya samuttiṣṭhantu vānarāḥR_6,108.005.2
matpriyeṣv abhiraktāś ca na mṛtyuṃ gaṇayanti caR_6,108.006.1
tvatprasādāt sameyus te varam etad ahaṃ vṛṇeR_6,108.006.2
nīrujān nirvraṇāṃś caiva saṃpannabalapauruṣānR_6,108.007.1
golāṅgūlāṃs tathaivarkṣān draṣṭum icchāmi mānadaR_6,108.007.2
akāle cāpi mukhyāni mūlāni ca phalāni caR_6,108.008.1
nadyaś ca vimalās tatra tiṣṭheyur yatra vānarāḥR_6,108.008.2
śrutvā tu vacanaṃ tasya rāghavasya mahātmanaḥR_6,108.009.1
mahendraḥ pratyuvācedaṃ vacanaṃ prītilakṣaṇamR_6,108.009.2
mahān ayaṃ varas tāta tvayokto raghunandanaR_6,108.010.1
samutthāsyanti harayaḥ suptā nidrākṣaye yathāR_6,108.010.2
suhṛdbhir bāndhavaiś caiva jñātibhiḥ svajanena caR_6,108.011.1
sarva eva sameṣyanti saṃyuktāḥ parayā mudāR_6,108.011.2
akāle puṣpaśabalāḥ phalavantaś ca pādapāḥR_6,108.012.1
bhaviṣyanti maheṣvāsa nadyaś ca salilāyutāḥR_6,108.012.2
savraṇaiḥ prathamaṃ gātraiḥ saṃvṛtair nivraṇaiḥ punaḥR_6,108.013.1
babhūvur vānarāḥ sarve kim etad iti vismitaḥR_6,108.013.2
kākutsthaṃ paripūrṇārthaṃ dṛṣṭvā sarve surottamāḥR_6,108.014.1
ūcus te prathamaṃ stutvā stavārhaṃ sahalakṣmaṇamR_6,108.014.2
gacchāyodhyām ito vīra visarjaya ca vānarānR_6,108.015.1
maithilīṃ sāntvayasvainām anuraktāṃ tapasvinīmR_6,108.015.2
bhrātaraṃ paśya bharataṃ tvacchokād vratacāriṇamR_6,108.016.1
abhiṣecaya cātmānaṃ paurān gatvā praharṣayaR_6,108.016.2
evam uktvā tam āmantrya rāmaṃ saumitriṇā sahaR_6,108.017.1
vimānaiḥ sūryasaṃkāśair hṛṣṭā jagmuḥ surā divamR_6,108.017.2
abhivādya ca kākutsthaḥ sarvāṃs tāṃs tridaśottamānR_6,108.018.1
lakṣmaṇena saha bhrātrā vāsam ājñāpayat tadāR_6,108.018.2
tatas tu sā lakṣmaṇarāmapālitā mahācamūr hṛṣṭajanā yaśasvinīR_6,108.019.1
śriyā jvalantī virarāja sarvato niśāpraṇīteva hi śītaraśmināR_6,108.019.2
tāṃ rātrim uṣitaṃ rāmaṃ sukhotthitam ariṃdamamR_6,109.001.1
abravīt prāñjalir vākyaṃ jayaṃ pṛṣṭvā vibhīṣaṇaḥR_6,109.001.2
snānāni cāṅgarāgāṇi vastrāṇy ābharaṇāni caR_6,109.002.1
candanāni ca divyāni mālyāni vividhāni caR_6,109.002.2
alaṃkāravidaś cemā nāryaḥ padmanibhekṣaṇāḥR_6,109.003.1
upasthitās tvāṃ vidhivat snāpayiṣyanti rāghavaR_6,109.003.2
evam uktas tu kākutsthaḥ pratyuvāca vibhīṣaṇamR_6,109.004.1
harīn sugrīvamukhyāṃs tvaṃ snānenopanimantrayaR_6,109.004.2
sa tu tāmyati dharmātmā mamahetoḥ sukhocitaḥR_6,109.005.1
sukumāro mahābāhuḥ kumāraḥ satyasaṃśravaḥR_6,109.005.2
taṃ vinā kaikeyīputraṃ bharataṃ dharmacāriṇamR_6,109.006.1
na me snānaṃ bahumataṃ vastrāṇy ābharaṇāni caR_6,109.006.2
ita eva pathā kṣipraṃ pratigacchāma tāṃ purīmR_6,109.007.1
ayodhyām āyato hy eṣa panthāḥ paramadurgamaḥR_6,109.007.2
evam uktas tu kākutsthaṃ pratyuvāca vibhīṣaṇaḥR_6,109.008.1
ahnā tvāṃ prāpayiṣyāmi tāṃ purīṃ pārthivātmajaR_6,109.008.2
puṣpakaṃ nāma bhadraṃ te vimānaṃ sūryasaṃnibhamR_6,109.009.1
mama bhrātuḥ kuberasya rāvaṇenāhṛtaṃ balātR_6,109.009.2
tad idaṃ meghasaṃkāśaṃ vimānam iha tiṣṭhatiR_6,109.010.1
tena yāsyasi yānena tvam ayodhyāṃ gajajvaraḥR_6,109.010.2
ahaṃ te yady anugrāhyo yadi smarasi me guṇānR_6,109.011.1
vasa tāvad iha prājña yady asti mayi sauhṛdamR_6,109.011.2
lakṣmaṇena saha bhrātrā vaidehyā cāpi bhāryayāR_6,109.012.1
arcitaḥ sarvakāmais tvaṃ tato rāma gamiṣyasiR_6,109.012.2
prītiyuktas tu me rāma sasainyaḥ sasuhṛdgaṇaḥR_6,109.013.1
satkriyāṃ vihitāṃ tāvad gṛhāṇa tvaṃ mayodyatāmR_6,109.013.2
praṇayād bahumānāc ca sauhṛdena ca rāghavaR_6,109.014.1
prasādayāmi preṣyo 'haṃ na khalv ājñāpayāmi teR_6,109.014.2
evam uktas tato rāmaḥ pratyuvāca vibhīṣaṇamR_6,109.015.1
rakṣasāṃ vānarāṇāṃ ca sarveṣāṃ copaśṛṇvatāmR_6,109.015.2
pūjito 'haṃ tvayā vīra sācivyena paraṃtapaR_6,109.016.1
sarvātmanā ca ceṣṭibhiḥ sauhṛdenottamena caR_6,109.016.2
na khalv etan na kuryāṃ te vacanaṃ rākṣaseśvaraR_6,109.017.1
taṃ tu me bhrātaraṃ draṣṭuṃ bharataṃ tvarate manaḥR_6,109.017.2
māṃ nivartayituṃ yo 'sau citrakūṭam upāgataḥR_6,109.018.1
śirasā yācato yasya vacanaṃ na kṛtaṃ mayāR_6,109.018.2
kausalyāṃ ca sumitrāṃ ca kaikeyīṃ ca yaśasvinīmR_6,109.019.1
gurūṃś ca suhṛdaś caiva paurāṃś ca tanayaiḥ sahaR_6,109.019.2
upasthāpaya me kṣipraṃ vimānaṃ rākṣaseśvaraR_6,109.020.1
kṛtakāryasya me vāsaḥ kathaṃ cid iha saṃmataḥR_6,109.020.2
anujānīhi māṃ saumya pūjito 'smi vibhīṣaṇaR_6,109.021.1
manyur na khalu kartavyas tvaritas tvānumānayeR_6,109.021.2
tataḥ kāñcanacitrāṅgaṃ vaidūryamaṇivedikamR_6,109.022.1
kūṭāgāraiḥ parikṣiptaṃ sarvato rajataprabhamR_6,109.022.2
pāṇḍurābhiḥ patākābhir dhvajaiś ca samalaṃkṛtamR_6,109.023.1
śobhitaṃ kāñcanair harmyair hemapadmavibhūṣitamR_6,109.023.2
prakīrṇaṃ kiṅkiṇījālair muktāmaṇigavākṣitamR_6,109.024.1
ghaṇṭājālaiḥ parikṣiptaṃ sarvato madhurasvanamR_6,109.024.2
tan meruśikharākāraṃ nirmitaṃ viśvakarmaṇāR_6,109.025.1
bahubhir bhūṣitaṃ harmyair muktārajatasaṃnibhauR_6,109.025.2
talaiḥ sphaṭikacitrāṅgair vaidūryaiś ca varāsanaiḥR_6,109.026.1
mahārhāstaraṇopetair upapannaṃ mahādhanaiḥR_6,109.026.2
upasthitam anādhṛṣyaṃ tad vimānaṃ manojavamR_6,109.027.1
nivedayitvā rāmāya tasthau tatra vibhīṣaṇaḥR_6,109.027.2
upasthitaṃ tu taṃ dṛṣṭvā puṣpakaṃ puṣpabhūṣitamR_6,110.001.1
avidūre sthitaṃ rāmaṃ pratyuvāca vibhīṣaṇaḥR_6,110.001.2
sa tu baddhāñjaliḥ prahvo vinīto rākṣaseśvaraḥR_6,110.002.1
abravīt tvarayopetaḥ kiṃ karomīti rāghavamR_6,110.002.2
tam abravīn mahātejā lakṣmaṇasyopaśṛṇvataḥR_6,110.003.1
vimṛśya rāghavo vākyam idaṃ snehapuraskṛtamR_6,110.003.2
kṛtaprayatnakarmāṇo vibhīṣaṇa vanaukasaḥR_6,110.004.1
ratnair arthaiś ca vivibhair bhūṣaṇaiś cābhipūjayaR_6,110.004.2
sahaibhir arditā laṅkā nirjitā rākṣaseśvaraR_6,110.005.1
hṛṣṭaiḥ prāṇabhayaṃ tyaktvā saṃgrāmeṣv anivartibhiḥR_6,110.005.2
evaṃ saṃmānitāś ceme mānārhā mānada tvayāR_6,110.006.1
bhaviṣyanti kṛtajñena nirvṛtā hariyūthapāḥR_6,110.006.2
tyāginaṃ saṃgrahītāraṃ sānukrośaṃ yaśasvinamR_6,110.007.1
yatas tvām avagacchanti tataḥ saṃbodhayāmi teR_6,110.007.2
evam uktas tu rāmeṇa vānarāṃs tān vibhīṣaṇaḥR_6,110.008.1
ratnārthaiḥ saṃvibhāgena sarvān evānvapūjayatR_6,110.008.2
tatas tān pūjitān dṛṣṭvā ratnair arthaiś ca yūthapānR_6,110.009.1
āruroha tato rāmas tad vimānam anuttamamR_6,110.009.2
aṅkenādāya vaidehīṃ lajjamānāṃ yaśasvinīmR_6,110.010.1
lakṣmaṇena saha bhrātrā vikrāntena dhanuṣmatāR_6,110.010.2
abravīc ca vimānasthaḥ kākutsthaḥ sarvavānarānR_6,110.011.1
sugrīvaṃ ca mahāvīryaṃ rākṣasaṃ ca vibhīṣaṇamR_6,110.011.2
mitrakāryaṃ kṛtam idaṃ bhavadbhir vānarottamāḥR_6,110.012.1
anujñātā mayā sarve yatheṣṭaṃ pratigacchataR_6,110.012.2
kṛtaṃ sugrīva tat sarvaṃ bhavatā dharmabhīruṇāR_6,110.013.1
kiṣkindhāṃ pratiyāhy āśu svasainyenābhisaṃvṛtaḥR_6,110.013.2
svarājye vasa laṅkāyāṃ mayā datte vibhīṣaṇaR_6,110.014.1
na tvāṃ dharṣayituṃ śaktāḥ sendrā api divaukasaḥR_6,110.014.2
ayodhyāṃ pratiyāsyāmi rājadhānīṃ pitur mamaR_6,110.015.1
abhyanujñātum icchāmi sarvān āmantrayāmi vaḥR_6,110.015.2
ūcuḥ prāñjalayo rāmaṃ rākṣasaś ca vibhīṣaṇaḥR_6,110.016.1
ayodhyāṃ gantum icchāmaḥ sarvān nayatu no bhavānR_6,110.016.2
dṛṣṭvā tvām abhiṣekārdraṃ kausalyām abhivādya caR_6,110.017.1
acireṇāgamiṣyāmaḥ svān gṛhān nṛpateḥ sutaR_6,110.017.2
evam uktas tu dharmātmā vānaraiḥ savibhīṣaṇaiḥR_6,110.018.1
abravīd rāghavaḥ śrīmān sasugrīvavibhīṣaṇānR_6,110.018.2
priyāt priyataraṃ labdhaṃ yad ahaṃ sasuhṛjjanaḥR_6,110.019.1
sarvair bhavadbhiḥ sahitaḥ prītiṃ lapsye purīṃ gataḥR_6,110.019.2
kṣipram āroha sugrīva vimānaṃ vānaraiḥ sahaR_6,110.020.1
tvam adhyāroha sāmātyo rākṣasendravibhīṣaṇaR_6,110.020.2
tatas tat puṣpakaṃ divyaṃ sugrīvaḥ saha senayāR_6,110.021.1
adhyārohat tvarañ śīghraṃ sāmātyaś ca vibhīṣaṇaḥR_6,110.021.2
teṣv ārūḍheṣu sarveṣu kauberaṃ paramāsanamR_6,110.022.1
rāghaveṇābhyanujñātam utpapāta vihāyasaṃR_6,110.022.2
yayau tena vimānena haṃsayuktena bhāsvatāR_6,110.023.1
prahṛṣṭaś ca pratītaś ca babhau rāmaḥ kuberavatR_6,110.023.2
anujñātaṃ tu rāmeṇa tad vimānam anuttamamR_6,111.001.1
utpapāta mahāmeghaḥ śvasanenoddhato yathāR_6,111.001.2
pātayitvā tataś cakṣuḥ sarvato raghunandanaḥR_6,111.002.1
abravīn maithilīṃ sītāṃ rāmaḥ śaśinibhānanāmR_6,111.002.2
kailāsaśikharākāre trikūṭaśikhare sthitāmR_6,111.003.1
laṅkām īkṣasva vaidehi nirmitāṃ viśvakarmaṇāR_6,111.003.2
etad āyodhanaṃ paśya māṃsaśoṇitakardamamR_6,111.004.1
harīṇāṃ rākṣasānāṃ ca sīte viśasanaṃ mahatR_6,111.004.2
tavahetor viśālākṣi rāvaṇo nihato mayāR_6,111.005.1
kumbhakarṇo 'tra nihataḥ prahastaś ca niśācaraḥR_6,111.005.2
lakṣmaṇenendrajic cātra rāvaṇir nihato raṇeR_6,111.006.1
virūpākṣaś ca duṣprekṣyo mahāpārśvamahodarauR_6,111.006.2
akampanaś ca nihato balino 'nye ca rākṣasāḥR_6,111.007.1
triśirāś cātikāyaś ca devāntakanarāntakauR_6,111.007.2
atra mandodarī nāma bhāryā taṃ paryadevayatR_6,111.008.1
sapatnīnāṃ sahasreṇa sāsreṇa parivāritāR_6,111.008.2
etat tu dṛśyate tīrthaṃ samudrasya varānaneR_6,111.009.1
yatra sāgaram uttīrya tāṃ rātrim uṣitā vayamR_6,111.009.2
eṣa setur mayā baddhaḥ sāgare salilārṇaveR_6,111.010.1
tavahetor viśālākṣi nalasetuḥ suduṣkaraḥR_6,111.010.2
paśya sāgaram akṣobhyaṃ vaidehi varuṇālayamR_6,111.011.1
apāram abhigarjantaṃ śaṅkhaśuktiniṣevitamR_6,111.011.2
hiraṇyanābhaṃ śailendraṃ kāñcanaṃ paśya maithiliR_6,111.012.1
viśramārthaṃ hanumato bhittvā sāgaram utthitamR_6,111.012.2
R_6,111.012R_6,111.013.1
atra rākṣasarājo 'yam ājagāma vibhīṣaṇaḥR_6,111.013.2
eṣā sā dṛśyate sīte kiṣkindhā citrakānanāR_6,111.014.1
sugrīvasya purī ramyā yatra vālī mayā hataḥR_6,111.014.2
dṛśyate 'sau mahān sīte savidyud iva toyadaḥR_6,111.015.1
ṛśyamūko giriśreṣṭhaḥ kāñcanair dhātubhir vṛtaḥR_6,111.015.2
atrāhaṃ vānarendreṇa sugrīveṇa samāgataḥR_6,111.016.1
samayaś ca kṛtaḥ sīte vadhārthaṃ vālino mayāR_6,111.016.2
eṣā sā dṛśyate pampā nalinī citrakānanāR_6,111.017.1
tvayā vihīno yatrāhaṃ vilalāpa suduḥkhitaḥR_6,111.017.2
asyās tīre mayā dṛṣṭā śabarī dharmacāriṇīR_6,111.018.1
atra yojanabāhuś ca kabandho nihato mayāR_6,111.018.2
yatra yuddhaṃ mahad vṛttaṃ tavahetor vilāsiniR_6,111.019.1
rāvaṇasya nṛśaṃsasya jaṭāyoś ca mahātmanaḥR_6,111.019.2
kharaś ca nihataś saṃkhye dūṣaṇaś ca nipātitaḥR_6,111.020.1
triśirāś ca mahāvīryo mayā bāṇair ajihmagaiḥR_6,111.020.2
parṇaśālā tathā citrā dṛśyate śubhadarśanāR_6,111.021.1
yatra tvaṃ rākṣasendreṇa rāvaṇena hṛtā balātR_6,111.021.2
eṣā godāvarī ramyā prasannasalilā śivāR_6,111.022.1
agastyasyāśramo hy eṣa dṛśyate paśya maithiliR_6,111.022.2
vaidehi dṛśyate cātra śarabhaṅgāśramo mahānR_6,111.023.1
upayātaḥ sahasrākṣo yatra śakraḥ puraṃdaraḥR_6,111.023.2
atriḥ kulapatir yatra sūryavaiśvānaraprabhaḥR_6,111.024.1
atra sīte tvayā dṛṣṭā tāpasī dharmacāriṇīR_6,111.024.2
R_6,111.024R_6,111.025.1
asmin deśe mahākāyo virādho nihato mayāR_6,111.025.2
asau sutanuśailendraś citrakūṭaḥ prakāśateR_6,111.026.1
yatra māṃ kaikayīputraḥ prasādayitum āgataḥR_6,111.026.2
eṣā sā yamunā dūrād dṛśyate citrakānanāR_6,111.027.1
bharadvājāśramo yatra śrīmān eṣa prakāśateR_6,111.027.2
eṣā tripathagā gaṅgā dṛśyate varavarṇiniR_6,111.028.1
śṛṅgaverapuraṃ caitad guho yatra samāgataḥR_6,111.028.2
eṣā sā dṛśyate 'yodhyā rājadhānī pitur mamaR_6,111.029.1
ayodhyāṃ kuru vaidehi praṇāmaṃ punar āgatāR_6,111.029.2
tatas te vānarāḥ sarve rākṣasaś ca vibhīṣaṇaḥR_6,111.030.1
utpatyotpatya dadṛśus tāṃ purīṃ śubhadarśanāmR_6,111.030.2
tatas tu tāṃ pāṇḍuraharmyamālinīṃ viśālakakṣyāṃ gajavājisaṃkulāmR_6,111.031.1
purīm ayodhyāṃ dadṛśuḥ plavaṃgamāḥ purīṃ mahendrasya yathāmarāvatīmR_6,111.031.2
pūrṇe caturdaśe varṣe pañcabhyāṃ lakṣmaṇāgrajaḥR_6,112.001.1
bharadvājāśramaṃ prāpya vavande niyato munimR_6,112.001.2
śṛṇoṣi ka cid bhagavan subhikṣānāmayaṃ pureR_6,112.002.1
kaccic ca yukto bharato jīvanty api ca mātaraḥR_6,112.002.2
evam uktas tu rāmeṇa bharadvājo mahāmuniḥR_6,112.003.1
pratyuvāca raghuśreṣṭhaṃ smitapūrvaṃ prahṛṣṭavatR_6,112.003.2
paṅkadigdhas tu bharato jaṭilas tvāṃ pratīkṣateR_6,112.004.1
pāduke te puraskṛtya sarvaṃ ca kuśalaṃ gṛheR_6,112.004.2
tvāṃ purā cīravasanaṃ praviśantaṃ mahāvanamR_6,112.005.1
strītṛtīyaṃ cyutaṃ rājyād dharmakāmaṃ ca kevalamR_6,112.005.2
padātiṃ tyaktasarvasvaṃ pitur vacanakāriṇamR_6,112.006.1
svargabhogaiḥ parityaktaṃ svargacyutam ivāmaramR_6,112.006.2
dṛṣṭvā tu karuṇā pūrvaṃ mamāsīt samitiṃjayaR_6,112.007.1
kaikeyīvacane yuktaṃ vanyamūlaphalāśanamR_6,112.007.2
sāmprataṃ susamṛddhārthaṃ samitragaṇabāndhavamR_6,112.008.1
samīkṣya vijitāriṃ tvāṃ mama prītir anuttamāR_6,112.008.2
sarvaṃ ca sukhaduḥkhaṃ te viditaṃ mama rāghavaR_6,112.009.1
yat tvayā vipulaṃ prāptaṃ janasthānavadhādikamR_6,112.009.2
brāhmaṇārthe niyuktasya rakṣataḥ sarvatāpasānR_6,112.010.1
mārīcadarśanaṃ caiva sītonmathanam eva caR_6,112.010.2
kabandhadarśanaṃ caiva pampābhigamanaṃ tathāR_6,112.011.1
sugrīveṇa ca te sakhyaṃ yac ca vālī hatas tvayāR_6,112.011.2
viditāyāṃ ca vaidehyāṃ nalasetur yathā kṛtaḥR_6,112.012.1
yathā ca dīpitā laṅkā prahṛṣṭair hariyūthapaiḥR_6,112.012.2
saputrabāndhavāmātyaḥ sabalaḥ saha vāhanaḥR_6,112.013.1
yathā ca nihataḥ saṃkhye rāvaṇo devakaṇṭakaḥR_6,112.013.2
samāgamaś ca tridaśair yathādattaś ca te varaḥR_6,112.014.1
sarvaṃ mamaitad viditaṃ tapasā dharmavatsalaR_6,112.014.2
aham apy atra te dadmi varaṃ śastrabhṛtāṃ varaR_6,112.015.1
arghyaṃ pratigṛhāṇedam ayodhyāṃ śvo gamiṣyasiR_6,112.015.2
tasya tac chirasā vākyaṃ pratigṛhya nṛpātmajaḥR_6,112.016.1
bāḍham ity eva saṃhṛṣṭaḥ śrīmān varam ayācataR_6,112.016.2
akālaphalino vṛkṣāḥ sarve cāpi madhusravāḥR_6,112.017.1
bhavantu mārge bhagavann ayodhyāṃ prati gacchataḥR_6,112.017.2
niṣphalāḥ phalinaś cāsan vipuṣpāḥ puṣpaśālinaḥR_6,112.018.1
śuṣkāḥ samagrapatrās te nagāś caiva madhusravāḥR_6,112.018.2
ayodhyāṃ tu samālokya cintayām āsa rāghavaḥR_6,113.001.1
cintayitvā tato dṛṣṭiṃ vānareṣu nyapātayatR_6,113.001.2
priyakāmaḥ priyaṃ rāmas tatas tvaritavikramamR_6,113.002.1
uvāca dhīmāṃs tejasvī hanūmantaṃ plavaṃgamamR_6,113.002.2
ayodhyāṃ tvarito gaccha kṣipraṃ tvaṃ plavagottamaR_6,113.003.1
jānīhi kaccit kuśalī jano nṛpatimandireR_6,113.003.2
śṛṅgaverapuraṃ prāpya guhaṃ gahanagocaramR_6,113.004.1
niṣādādhipatiṃ brūhi kuśalaṃ vacanān mamaR_6,113.004.2
śrutvā tu māṃ kuśalinam arogaṃ vigatajvaramR_6,113.005.1
bhaviṣyati guhaḥ prītaḥ sa mamātmasamaḥ sakhāR_6,113.005.2
ayodhyāyāś ca te mārgaṃ pravṛttiṃ bharatasya caR_6,113.006.1
nivedayiṣyati prīto niṣādādhipatir guhaḥR_6,113.006.2
bharatas tu tvayā vācyaḥ kuśalaṃ vacanān mamaR_6,113.007.1
siddhārthaṃ śaṃsa māṃ tasmai sabhāryaṃ sahalakṣmaṇamR_6,113.007.2
haraṇaṃ cāpi vaidehyā rāvaṇena balīyasāR_6,113.008.1
sugrīveṇa ca saṃvādaṃ vālinaś ca vadhaṃ raṇeR_6,113.008.2
maithilyanveṣaṇaṃ caiva yathā cādhigatā tvayāR_6,113.009.1
laṅghayitvā mahātoyam āpagāpatim avyayamR_6,113.009.2
upayānaṃ samudrasya sāgarasya ca darśanamR_6,113.010.1
yathā ca kāritaḥ setū rāvaṇaś ca yathā hataḥR_6,113.010.2
varadānaṃ mahendreṇa brahmaṇā varuṇena caR_6,113.011.1
mahādevaprasādāc ca pitrā mama samāgamamR_6,113.011.2
jitvā śatrugaṇān rāmaḥ prāpya cānuttamaṃ yaśaḥR_6,113.012.1
upayāti samṛddhārthaḥ saha mitrair mahābalaḥR_6,113.012.2
etac chrutvā yamākāraṃ bhajate bharatas tataḥR_6,113.013.1
sa ca te veditavyaḥ syāt sarvaṃ yac cāpi māṃ pratiR_6,113.013.2
jñeyāḥ sarve ca vṛttāntā bharatasyeṅgitāni caR_6,113.014.1
tattvena mukhavarṇena dṛṣṭyā vyābhāṣaṇena caR_6,113.014.2
sarvakāmasamṛddhaṃ hi hastyaśvarathasaṃkulamR_6,113.015.1
pitṛpaitāmahaṃ rājyaṃ kasya nāvartayen manaḥR_6,113.015.2
saṃgatyā bharataḥ śrīmān rājyenārthī svayaṃ bhavetR_6,113.016.1
praśāstu vasudhāṃ sarvām akhilāṃ raghunandanaḥR_6,113.016.2
tasya buddhiṃ ca vijñāya vyavasāyaṃ ca vānaraR_6,113.017.1
yāvan na dūraṃ yātāḥ smaḥ kṣipram āgantum arhasiR_6,113.017.2
iti pratisamādiṣṭo hanūmān mārutātmajaḥR_6,113.018.1
mānuṣaṃ dhārayan rūpam ayodhyāṃ tvarito yayauR_6,113.018.2
laṅghayitvā pitṛpathaṃ bhujagendrālayaṃ śubhamR_6,113.019.1
gaṅgāyamunayor bhīmaṃ saṃnipātam atītya caR_6,113.019.2
śṛṅgaverapuraṃ prāpya guham āsādya vīryavānR_6,113.020.1
sa vācā śubhayā hṛṣṭo hanūmān idam abravītR_6,113.020.2
sakhā tu tava kākutstho rāmaḥ satyaparākramaḥR_6,113.021.1
sasītaḥ saha saumitriḥ sa tvāṃ kuśalam abravītR_6,113.021.2
pañcamīm adya rajanīm uṣitvā vacanān muneḥR_6,113.022.1
bharadvājābhyanujñātaṃ drakṣyasy adyaiva rāghavamR_6,113.022.2
evam uktvā mahātejāḥ saṃprahṛṣṭatanūruhaḥR_6,113.023.1
utpapāta mahāvego vegavān avicārayanR_6,113.023.2
so 'paśyad rāmatīrthaṃ ca nadīṃ vālukinīṃ tathāR_6,113.024.1
gomatīṃ tāṃ ca so 'paśyad bhīmaṃ sālavanaṃ tathāR_6,113.024.2
sa gatvā dūram adhvānaṃ tvaritaḥ kapikuñjaraḥR_6,113.025.1
āsasāda drumān phullān nandigrāmasamīpajānR_6,113.025.2
krośamātre tv ayodhyāyāś cīrakṛṣṇājināmbaramR_6,113.026.1
dadarśa bharataṃ dīnaṃ kṛśam āśramavāsinamR_6,113.026.2
jaṭilaṃ maladigdhāṅgaṃ bhrātṛvyasanakarśitamR_6,113.027.1
phalamūlāśinaṃ dāntaṃ tāpasaṃ dharmacāriṇamR_6,113.027.2
samunnatajaṭābhāraṃ valkalājinavāsasaṃR_6,113.028.1
niyataṃ bhāvitātmānaṃ brahmarṣisamatejasaṃR_6,113.028.2
pāduke te puraskṛtya śāsantaṃ vai vasuṃdharāmR_6,113.029.1
caturvarṇyasya lokasya trātāraṃ sarvato bhayātR_6,113.029.2
upasthitam amātyaiś ca śucibhiś ca purohitaiḥR_6,113.030.1
balamukhyaiś ca yuktaiś ca kāṣāyāmbaradhāribhiḥR_6,113.030.2
na hi te rājaputraṃ taṃ cīrakṛṣṇājināmbaramR_6,113.031.1
parimoktuṃ vyavasyanti paurā vai dharmavatsalāḥR_6,113.031.2
taṃ dharmam iva dharmajñaṃ devavantam ivāparamR_6,113.032.1
uvāca prāñjalir vākyaṃ hanūmān mārutātmajaḥR_6,113.032.2
vasantaṃ daṇḍakāraṇye yaṃ tvaṃ cīrajaṭādharamR_6,113.033.1
anuśocasi kākutsthaṃ sa tvā kuśalam abravītR_6,113.033.2
priyam ākhyāmi te deva śokaṃ tyakṣyasi dāruṇamR_6,113.034.1
asmin muhūrte bhrātrā tvaṃ rāmeṇa saha saṃgataḥR_6,113.034.2
nihatya rāvaṇaṃ rāmaḥ pratilabhya ca maithilīmR_6,113.035.1
upayāti samṛddhārthaḥ saha mitrair mahābalaiḥR_6,113.035.2
lakṣmaṇaś ca mahātejā vaidehī ca yaśasvinīR_6,113.036.1
sītā samagrā rāmeṇa mahendreṇa śacī yathāR_6,113.036.2
evam ukto hanumatā bharataḥ kaikayīsutaḥR_6,113.037.1
papāta sahasā hṛṣṭo harṣān mohaṃ jagāma haR_6,113.037.2
tato muhūrtād utthāya pratyāśvasya ca rāghavaḥR_6,113.038.1
hanūmantam uvācedaṃ bharataḥ priyavādinamR_6,113.038.2
aśokajaiḥ prītimayaiḥ kapim āliṅgya saṃbhramātR_6,113.039.1
siṣeca bharataḥ śrīmān vipulair aśrubindubhiḥR_6,113.039.2
devo vā mānuṣo vā tvam anukrośād ihāgataḥR_6,113.040.1
priyākhyānasya te saumya dadāmi bruvataḥ priyamR_6,113.040.2
gavāṃ śatasahasraṃ ca grāmāṇāṃ ca śataṃ paramR_6,113.041.1
sakuṇḍalāḥ śubhācārā bhāryāḥ kanyāś ca ṣoḍaśaR_6,113.041.2
hemavarṇāḥ sunāsorūḥ śaśisaumyānanāḥ striyaḥR_6,113.042.1
sarvābharaṇasaṃpannā saṃpannāḥ kulajātibhiḥR_6,113.042.2
niśamya rāmāgamanaṃ nṛpātmajaḥ kapipravīrasya tadādbhutopamamR_6,113.043.1
praharṣito rāmadidṛkṣayābhavat punaś ca harṣād idam abravīd vacaḥR_6,113.043.2
bahūni nāma varṣāṇi gatasya sumahad vanamR_6,114.001.1
śṛṇomy ahaṃ prītikaraṃ mama nāthasya kīrtanamR_6,114.001.2
kalyāṇī bata gātheyaṃ laukikī pratibhāti meR_6,114.002.1
eti jīvantam ānando naraṃ varṣaśatād apiR_6,114.002.2
rāghavasya harīṇāṃ ca katham āsīt samāgamaḥR_6,114.003.1
kasmin deśe kim āśritya tat tvam ākhyāhi pṛcchataḥR_6,114.003.2
sa pṛṣṭo rājaputreṇa bṛsyāṃ samupaveśitaḥR_6,114.004.1
ācacakṣe tataḥ sarvaṃ rāmasya caritaṃ vaneR_6,114.004.2
yathā pravrajito rāmo mātur datte vare tavaR_6,114.005.1
yathā ca putraśokena rājā daśaratho mṛtaḥR_6,114.005.2
yathā dūtais tvam ānītas tūrṇaṃ rājagṛhāt prabhoR_6,114.006.1
tvayāyodhyāṃ praviṣṭena yathā rājyaṃ na cepsitamR_6,114.006.2
citrakūṭaṃ giriṃ gatvā rājyenāmitrakarśanaḥR_6,114.007.1
nimantritas tvayā bhrātā dharmam ācaritā satāmR_6,114.007.2
sthitena rājño vacane yathā rājyaṃ visarjitamR_6,114.008.1
āryasya pāduke gṛhya yathāsi punar āgataḥR_6,114.008.2
sarvam etan mahābāho yathāvad viditaṃ tavaR_6,114.009.1
tvayi pratiprayāte tu yad vṛttaṃ tan nibodha meR_6,114.009.2
apayāte tvayi tadā samudbhrāntamṛgadvijamR_6,114.010.1
praviveśātha vijanaṃ sumahad daṇḍakāvanamR_6,114.010.2
teṣāṃ purastād balavān gacchatāṃ gahane vaneR_6,114.011.1
vinadan sumahānādaṃ virādhaḥ pratyadṛśyataR_6,114.011.2
tam utkṣipya mahānādam ūrdhvabāhum adhomukhamR_6,114.012.1
nikhāte prakṣipanti sma nadantam iva kuñjaramR_6,114.012.2
tat kṛtvā duṣkaraṃ karma bhrātarau rāmalakṣmaṇauR_6,114.013.1
sāyāhne śarabhaṅgasya ramyam āśramam īyatuḥR_6,114.013.2
śarabhaṅge divaṃ prāpte rāmaḥ satyaparākramaḥR_6,114.014.1
abhivādya munīn sarvāñ janasthānam upāgamatR_6,114.014.2
caturdaśasahasrāṇi rakṣasāṃ bhīmakarmaṇāmR_6,114.015.1
hatāni vasatā tatra rāghaveṇa mahātmanāR_6,114.015.2
tataḥ paścāc chūrpaṇakhā rāmapārśvam upāgatāR_6,114.016.1
tato rāmeṇa saṃdiṣṭo lakṣmaṇaḥ sahasotthitaḥR_6,114.016.2
pragṛhya khaḍgaṃ ciccheda karṇanāse mahābalaḥR_6,114.017.1
tatas tenārditā bālā rāvaṇaṃ samupāgatāR_6,114.017.2
rāvaṇānucaro ghoro mārīco nāma rākṣasaḥR_6,114.018.1
lobhayām āsa vaidehīṃ bhūtvā ratnamayo mṛgaḥR_6,114.018.2
sā rāmam abravīd dṛṣṭvā vaidehī gṛhyatām itiR_6,114.019.1
aho manoharaḥ kānta āśrame no bhaviṣyatiR_6,114.019.2
tato rāmo dhanuṣpāṇir dhāvantam anudhāvatiR_6,114.020.1
sa taṃ jaghāna dhāvantaṃ śareṇānataparvaṇāR_6,114.020.2
lakṣmaṇe cāpi niṣkrānte praviveśāśramaṃ tadāR_6,114.021.1
jagrāha tarasā sītāṃ grahaḥ khe rohiṇīm ivaR_6,114.021.2
trātukāmaṃ tato yuddhe hatvā gṛdhraṃ jaṭāyuṣamR_6,114.022.1
pragṛhya sītāṃ sahasā jagāmāśu sa rāvaṇaḥR_6,114.022.2
sītāṃ gṛhītvā gacchantaṃ vānarāḥ parvatopamāḥR_6,114.023.1
dadṛśur vismitās tatra rāvaṇaṃ rākṣasādhipamR_6,114.023.2
R_6,114.023R_6,114.024.1
praviverśa tadā laṅkāṃ rāvaṇo lokarāvaṇaḥR_6,114.024.2
tāṃ suvarṇaparikrānte śubhe mahati veśmaniR_6,114.025.1
praveśya maithilīṃ vākyaiḥ sāntvayām āsa rāvaṇaḥR_6,114.025.2
R_6,114.025R_6,114.026.1
nivartamānaḥ kākutstho dṛṣṭvā gṛdhraṃ pravivyatheR_6,114.026.2
godāvarīm anucaran vanoddeśāṃś ca puṣpitānR_6,114.027.1
āsedatur mahāraṇye kabandhaṃ nāma rākṣasaṃR_6,114.027.2
tataḥ kabandhavacanād rāmaḥ satyaparākramaḥR_6,114.028.1
ṛśyamūkaṃ giriṃ gatvā sugrīveṇa samāgataḥR_6,114.028.2
tayoḥ samāgamaḥ pūrvaṃ prītyā hārdo vyajāyataR_6,114.029.1
itaretara saṃvādāt pragāḍhaḥ praṇayas tayoḥR_6,114.029.2
rāmaḥ svabāhuvīryeṇa svarājyaṃ pratyapādayatR_6,114.030.1
vālinaṃ samare hatvā mahākāyaṃ mahābalamR_6,114.030.2
sugrīvaḥ sthāpito rājye sahitaḥ sarvavānaraiḥR_6,114.031.1
rāmāya pratijānīte rājaputryās tu mārgaṇamR_6,114.031.2
ādiṣṭā vānarendreṇa sugrīveṇa mahātmanāR_6,114.032.1
daśakoṭyaḥ plavaṃgānāṃ sarvāḥ prasthāpitā diśaḥR_6,114.032.2
teṣāṃ no vipranaṣṭānāṃ vindhye parvatasattameR_6,114.033.1
bhṛśaṃ śokābhitaptānāṃ mahān kālo 'tyavartataR_6,114.033.2
bhrātā tu gṛdhrarājasya saṃpātir nāma vīryavānR_6,114.034.1
samākhyāti sma vasatiṃ sītāyā rāvaṇālayeR_6,114.034.2
so 'haṃ duḥkhaparītānāṃ duḥkhaṃ tajjñātināṃ nudanR_6,114.035.1
ātmavīryaṃ samāsthāya yojanānāṃ śataṃ plutaḥR_6,114.035.2
tatrāham ekām adrākṣam aśokavanikāṃ gatāmR_6,114.036.1
kauśeyavastrāṃ malināṃ nirānandāṃ dṛḍhavratāmR_6,114.036.2
tayā sametya vidhivat pṛṣṭvā sarvam aninditāmR_6,114.037.1
abhijñānaṃ maṇiṃ labdhvā caritārtho 'ham āgataḥR_6,114.037.2
mayā ca punar āgamya rāmasyākliṣṭakarmaṇaḥR_6,114.038.1
abhijñānaṃ mayā dattam arciṣmān sa mahāmaṇiḥR_6,114.038.2
śrutvā tāṃ maithilīṃ hṛṣṭas tv āśaśaṃse sa jīvitamR_6,114.039.1
jīvitāntam anuprāptaḥ pītvāmṛtam ivāturaḥR_6,114.039.2
udyojayiṣyann udyogaṃ dadhre laṅkāvadhe manaḥR_6,114.040.1
jighāṃsur iva lokāṃs te sarvāṃl lokān vibhāvasuḥR_6,114.040.2
tataḥ samudram āsādya nalaṃ setum akārayatR_6,114.041.1
atarat kapivīrāṇāṃ vāhinī tena setunāR_6,114.041.2
prahastam avadhīn nīlaḥ kumbhakarṇaṃ tu rāghavaḥR_6,114.042.1
lakṣmaṇo rāvaṇasutaṃ svayaṃ rāmas tu rāvaṇamR_6,114.042.2
sa śakreṇa samāgamya yamena varuṇena caR_6,114.043.1
surarṣibhiś ca kākutstho varāṃl lebhe paraṃtapaḥR_6,114.043.2
sa tu dattavaraḥ prītyā vānaraiś ca samāgataḥR_6,114.044.1
puṣpakeṇa vimānena kiṣkindhām abhyupāgamatR_6,114.044.2
taṃ gaṅgāṃ punar āsādya vasantaṃ munisaṃnidhauR_6,114.045.1
avighnaṃ puṣyayogena śvo rāmaṃ draṣṭum arhasiR_6,114.045.2
tataḥ sa satyaṃ hanumadvaco mahan niśamya hṛṣṭo bharataḥ kṛtāñjaliḥR_6,114.046.1
uvāca vāṇīṃ manasaḥ praharṣiṇī cirasya pūrṇaḥ khalu me manorathaḥR_6,114.046.2
śrutvā tu param ānandaṃ bharataḥ satyavikramaḥR_6,115.001.1
hṛṣṭam ājñāpayām āsa śatrughnaṃ paravīrahāR_6,115.001.2
daivatāni ca sarvāṇi caityāni nagarasya caR_6,115.002.1
sugandhamālyair vāditrair arcantu śucayo narāḥR_6,115.002.2
rājadārās tathāmātyāḥ sainyāḥ senāgaṇāṅganāḥR_6,115.003.1
abhiniryāntu rāmasya draṣṭuṃ śaśinibhaṃ mukhamR_6,115.003.2
bharatasya vacaḥ śrutvā śatrughnaḥ paravīrahāR_6,115.004.1
viṣṭīr anekasāhasrīś codayām āsa vīryavānR_6,115.004.2
samīkuruta nimnāni viṣamāṇi samāni caR_6,115.005.1
sthānāni ca nirasyantāṃ nandigrāmād itaḥ paramR_6,115.005.2
siñcantu pṛthivīṃ kṛtsnāṃ himaśītena vāriṇāR_6,115.006.1
tato 'bhyavakiraṃs tv anye lājaiḥ puṣpaiś ca sarvataḥR_6,115.006.2
samucchritapatākās tu rathyāḥ puravarottameR_6,115.007.1
śobhayantu ca veśmāni sūryasyodayanaṃ pratiR_6,115.007.2
sragdāmamuktapuṣpaiś ca sugandhaiḥ pañcavarṇakaiḥR_6,115.008.1
rājamārgam asaṃbādhaṃ kirantu śataśo narāḥR_6,115.008.2
apare hemakakṣyābhiḥ sagajābhiḥ kareṇubhiḥR_6,115.009.1
niryayus tvarayā yuktā rathaiś ca sumahārathāḥR_6,115.009.2
tato yānāny upārūḍhāḥ sarvā daśarathastriyaḥR_6,115.010.1
kausalyāṃ pramukhe kṛtvā sumitrāṃ cāpi niryayuḥR_6,115.010.2
aśvānāṃ khuraśabdena rathanemisvanena caR_6,115.011.1
śaṅkhadundubhinādena saṃcacāleva medinīR_6,115.011.2
kṛtsnaṃ ca nagaraṃ tat tu nandigrāmam upāgamatR_6,115.012.1
dvijātimukhyair dharmātmā śreṇīmukhyaiḥ sanaigamaiḥR_6,115.012.2
mālyamodaka hastaiś ca mantribhir bharato vṛtaḥR_6,115.013.1
śaṅkhabherīninādaiś ca bandibhiś cābhivanditaḥR_6,115.013.2
āryapādau gṛhītvā tu śirasā dharmakovidaḥR_6,115.014.1
pāṇḍuraṃ chatram ādāya śuklamālyopaśobhitamR_6,115.014.2
śukle ca vālavyajane rājārhe hemabhūṣiteR_6,115.015.1
upavāsakṛśo dīnaś cīrakṛṣṇājināmbaraḥR_6,115.015.2
bhrātur āgamanaṃ śrutvā tat pūrvaṃ harṣam āgataḥR_6,115.016.1
pratyudyayau tadā rāmaṃ mahātmā sacivaiḥ sahaR_6,115.016.2
kaccin na khalu kāpeyī sevyate calacittatāR_6,115.017.1
na hi paśyāmi kākutsthaṃ rāmam āryaṃ paraṃtapamR_6,115.017.2
athaivam ukte vacane hanūmān idam abravītR_6,115.018.1
arthaṃ vijñāpayann eva bharataṃ satyavikramamR_6,115.018.2
sadā phalān kusumitān vṛkṣān prāpya madhusravānR_6,115.019.1
bharadvājaprasādena mattabhramaranāditānR_6,115.019.2
tasya caiṣa varo datto vāsavena paraṃtapaR_6,115.020.1
sasainyasya tadātithyaṃ kṛtaṃ sarvaguṇānvitamR_6,115.020.2
nisvanaḥ śrūyate bhīmaḥ prahṛṣṭānāṃ vanaukasāmR_6,115.021.1
manye vānarasenā sā nadīṃ tarati gomatīmR_6,115.021.2
rajovarṣaṃ samudbhūtaṃ paśya vālukinīṃ pratiR_6,115.022.1
manye sālavanaṃ ramyaṃ lolayanti plavaṃgamāḥR_6,115.022.2
tad etad dṛśyate dūrād vimalaṃ candrasaṃnibhamR_6,115.023.1
vimānaṃ puṣpakaṃ divyaṃ manasā brahmanirmitamR_6,115.023.2
rāvaṇaṃ bāndhavaiḥ sārdhaṃ hatvā labdhaṃ mahātmanāR_6,115.024.1
dhanadasya prasādena divyam etan manojavamR_6,115.024.2
etasmin bhrātarau vīrau vaidehyā saha rāghavauR_6,115.025.1
sugrīvaś ca mahātejā rākṣasendro vibhīṣaṇaḥR_6,115.025.2
tato harṣasamudbhūto nisvano divam aspṛśatR_6,115.026.1
strībālayuvavṛddhānāṃ rāmo 'yam iti kīrtitaḥR_6,115.026.2
rathakuñjaravājibhyas te 'vatīrya mahīṃ gatāḥR_6,115.027.1
dadṛśus taṃ vimānasthaṃ narāḥ somam ivāmbareR_6,115.027.2
prāñjalir bharato bhūtvā prahṛṣṭo rāghavonmukhaḥR_6,115.028.1
svāgatena yathārthena tato rāmam apūjayatR_6,115.028.2
manasā brahmaṇā sṛṣṭe vimāne lakṣmaṇāgrajaḥR_6,115.029.1
rarāja pṛthudīrghākṣo vajrapāṇir ivāparaḥR_6,115.029.2
tato vimānāgragataṃ bharato bhrātaraṃ tadāR_6,115.030.1
vavande praṇato rāmaṃ merustham iva bhāskaramR_6,115.030.2
āropito vimānaṃ tad bharataḥ satyavikramaḥR_6,115.031.1
rāmam āsādya muditaḥ punar evābhyavādayatR_6,115.031.2
taṃ samutthāpya kākutsthaś cirasyākṣipathaṃ gatamR_6,115.032.1
aṅke bharatam āropya muditaḥ pariṣaṣvajeR_6,115.032.2
tato lakṣmaṇam āsādya vaidehīṃ ca paraṃtapaḥR_6,115.033.1
abhyavādayata prīto bharato nāma cābravītR_6,115.033.2
sugrīvaṃ kaikayī putro jāmbavantaṃ tathāṅgadamR_6,115.034.1
maindaṃ ca dvividaṃ nīlam ṛṣabhaṃ caiva sasvajeR_6,115.034.2
te kṛtvā mānuṣaṃ rūpaṃ vānarāḥ kāmarūpiṇaḥR_6,115.035.1
kuśalaṃ paryapṛcchanta prahṛṣṭā bharataṃ tadāR_6,115.035.2
vibhīṣaṇaṃ ca bharataḥ sāntvayan vākyam abravītR_6,115.036.1
diṣṭyā tvayā sahāyena kṛtaṃ karma suduṣkaramR_6,115.036.2
śatrughnaś ca tadā rāmam abhivādya salakṣmaṇamR_6,115.037.1
sītāyāś caraṇau paścād vavande vinayānvitaḥR_6,115.037.2
rāmo mātaram āsādya viṣaṇṇaṃ śokakarśitāmR_6,115.038.1
jagrāha praṇataḥ pādau mano mātuḥ prasādayanR_6,115.038.2
abhivādya sumitrāṃ ca kaikeyīṃ ca yaśasvinīmR_6,115.039.1
sa mātṝś ca tadā sarvāḥ purohitam upāgamatR_6,115.039.2
svāgataṃ te mahābāho kausalyānandavardhanaR_6,115.040.1
iti prāñjalayaḥ sarve nāgarā rāmam abruvanR_6,115.040.2
tany añjalisahasrāṇi pragṛhītāni nāgaraiḥR_6,115.041.1
ākośānīva padmāni dadarśa bharatāgrajaḥR_6,115.041.2
pāduke te tu rāmasya gṛhītvā bharataḥ svayamR_6,115.042.1
caraṇābhyāṃ narendrasya yojayām āsa dharmavitR_6,115.042.2
abravīc ca tadā rāmaṃ bharataḥ sa kṛtāñjaliḥR_6,115.043.1
etat te rakṣitaṃ rājan rājyaṃ niryātitaṃ mayāR_6,115.043.2
adya janma kṛtārthaṃ me saṃvṛttaś ca manorathaḥR_6,115.044.1
yas tvāṃ paśyāmi rājānam ayodhyāṃ punar āgatamR_6,115.044.2
avekṣatāṃ bhavān kośaṃ koṣṭhāgāraṃ puraṃ balamR_6,115.045.1
bhavatas tejasā sarvaṃ kṛtaṃ daśaguṇaṃ mayāR_6,115.045.2
tathā bruvāṇaṃ bharataṃ dṛṣṭvā taṃ bhrātṛvatsalamR_6,115.046.1
mumucur vānarā bāṣpaṃ rākṣasaś ca vibhīṣaṇaḥR_6,115.046.2
tataḥ praharṣād bharatam aṅkam āropya rāghavaḥR_6,115.047.1
yayau tena vimānena sasainyo bharatāśramamR_6,115.047.2
bharatāśramam āsādya sasainyo rāghavas tadāR_6,115.048.1
avatīrya vimānāgrād avatasthe mahītaleR_6,115.048.2
abravīc ca tadā rāmas tadvimānam anuttamamR_6,115.049.1
vaha vaiśravaṇaṃ devam anujānāmi gamyatāmR_6,115.049.2
tato rāmābhyanujñātaṃ tadvimānam anuttamamR_6,115.050.1
uttarāṃ diśam uddiśya jagāma dhanadālayamR_6,115.050.2
purohitasyātmasamasya rāghavo bṛhaspateḥ śakra ivāmarādhipaḥR_6,115.051.1
nipīḍya pādau pṛthag āsane śubhe sahaiva tenopaviveśa vīryavānR_6,115.051.2
śirasy añjalim ādāya kaikeyīnandivardhanaḥR_6,116.001.1
babhāṣe bharato jyeṣṭhaṃ rāmaṃ satyaparākramamR_6,116.001.2
pūjitā māmikā mātā dattaṃ rājyam idaṃ mamaR_6,116.002.1
tad dadāmi punas tubhyaṃ yathā tvam adadā mamaR_6,116.002.2
dhuram ekākinā nyastām ṛṣabheṇa balīyasāR_6,116.003.1
kiśoravad guruṃ bhāraṃ na voḍhum aham utsaheR_6,116.003.2
vārivegena mahatā bhinnaḥ setur iva kṣaranR_6,116.004.1
durbandhanam idaṃ manye rājyacchidram asaṃvṛtamR_6,116.004.2
gatiṃ khara ivāśvasya haṃsasyeva ca vāyasaḥR_6,116.005.1
nānvetum utsahe deva tava mārgam ariṃdamaR_6,116.005.2
yathā ca ropito vṛkṣo jātaś cāntarniveśaneR_6,116.006.1
mahāṃś ca sudurāroho mahāskandhaḥ praśākhavānR_6,116.006.2
śīryeta puṣpito bhūtvā na phalāni pradarśayetR_6,116.007.1
tasya nānubhaved arthaṃ yasya hetoḥ sa ropyateR_6,116.007.2
eṣopamā mahābāho tvam arthaṃ vettum arhasiR_6,116.008.1
yady asmān manujendra tvaṃ bhaktān bhṛtyān na śādhi hiR_6,116.008.2
jagad adyābhiṣiktaṃ tvām anupaśyatu sarvataḥR_6,116.009.1
pratapantam ivādityaṃ madhyāhne dīptatejasaṃR_6,116.009.2
tūryasaṃghātanirghoṣaiḥ kāñcīnūpuranisvanaiḥR_6,116.010.1
madhurair gītaśabdaiś ca pratibudhyasva śeṣva caR_6,116.010.2
yāvad āvartate cakraṃ yāvatī ca vasuṃdharāR_6,116.011.1
tāvat tvam iha sarvasya svāmitvam abhivartayaR_6,116.011.2
bharatasya vacaḥ śrutvā rāmaḥ parapuraṃjayaḥR_6,116.012.1
tatheti pratijagrāha niṣasādāsane śubheR_6,116.012.2
tataḥ śatrughnavacanān nipuṇāḥ śmaśruvardhakāḥR_6,116.013.1
sukhahastāḥ suśīghrāś ca rāghavaṃ paryupāsataR_6,116.013.2
pūrvaṃ tu bharate snāte lakṣmaṇe ca mahābaleR_6,116.014.1
sugrīve vānarendre ca rākṣasendre vibhīṣaṇeR_6,116.014.2
viśodhitajaṭaḥ snātaś citramālyānulepanaḥR_6,116.015.1
mahārhavasanopetas tasthau tatra śriyā jvalanR_6,116.015.2
pratikarma ca rāmasya kārayām āsa vīryavānR_6,116.016.1
lakṣmaṇasya ca lakṣmīvān ikṣvākukulavardhanaḥR_6,116.016.2
pratikarma ca sītāyāḥ sarvā daśarathastriyaḥR_6,116.017.1
ātmanaiva tadā cakrur manasvinyo manoharamR_6,116.017.2
tato rāghavapatnīnāṃ sarvāsām eva śobhanamR_6,116.018.1
cakāra yatnāt kausalyā prahṛṣṭā putravatsalāR_6,116.018.2
tataḥ śatrughnavacanāt sumantro nāma sārathiḥR_6,116.019.1
yojayitvābhicakrāma rathaṃ sarvāṅgaśobhanamR_6,116.019.2
arkamaṇḍalasaṃkāśaṃ divyaṃ dṛṣṭvā rathaṃ sthitamR_6,116.020.1
āruroha mahābāhū rāmaḥ satyaparākramaḥR_6,116.020.2
ayodhyāyāṃ tu sacivā rājño daśarathasya yeR_6,116.021.1
purohitaṃ puraskṛtya mantrayām āsur arthavatR_6,116.021.2
sarvam evābhiṣekārthaṃ jayārhasya mahātmanaḥR_6,116.022.1
kartum arhatha rāmasya yad yan maṅgalapūrvakamR_6,116.022.2
iti te mantriṇaḥ sarve saṃdiśya tu purohitamR_6,116.023.1
nagarān niryayus tūrṇaṃ rāmadarśanabuddhayaḥR_6,116.023.2
hariyuktaṃ sahasrākṣo ratham indra ivānaghaḥR_6,116.024.1
prayayau ratham āsthāya rāmo nagaram uttamamR_6,116.024.2
jagrāha bharato raśmīñ śatrughnaś chatram ādadeR_6,116.025.1
lakṣmaṇo vyajanaṃ tasya mūrdhni saṃparyavījayatR_6,116.025.2
śvetaṃ ca vālavyajanaṃ sugrīvo vānareśvaraḥR_6,116.026.1
aparaṃ candrasaṃkāśaṃ rākṣasendro vibhīṣaṇaḥR_6,116.026.2
ṛṣisaṃghair tadākāśe devaiś ca samarudgaṇaiḥR_6,116.027.1
stūyamānasya rāmasya śuśruve madhuradhvaniḥR_6,116.027.2
tataḥ śatruṃjayaṃ nāma kuñjaraṃ parvatopamamR_6,116.028.1
āruroha mahātejāḥ sugrīvo vānareśvaraḥR_6,116.028.2
navanāgasahasrāṇi yayur āsthāya vānarāḥR_6,116.029.1
mānuṣaṃ vigrahaṃ kṛtvā sarvābharaṇabhūṣitāḥR_6,116.029.2
śaṅkhaśabdapraṇādaiś ca dundubhīnāṃ ca nisvanaiḥR_6,116.030.1
prayayū puruṣavyāghras tāṃ purīṃ harmyamālinīmR_6,116.030.2
dadṛśus te samāyāntaṃ rāghavaṃ sapuraḥsaramR_6,116.031.1
virājamānaṃ vapuṣā rathenātirathaṃ tadāR_6,116.031.2
te vardhayitvā kākutsthaṃ rāmeṇa pratinanditāḥR_6,116.032.1
anujagmur mahātmānaṃ bhrātṛbhiḥ parivāritamR_6,116.032.2
amātyair brāhmaṇaiś caiva tathā prakṛtibhir vṛtaḥR_6,116.033.1
śriyā viruruce rāmo nakṣatrair iva candramāḥR_6,116.033.2
sa purogāmibhis tūryais tālasvastikapāṇibhiḥR_6,116.034.1
pravyāharadbhir muditair maṅgalāni yayau vṛtaḥR_6,116.034.2
akṣataṃ jātarūpaṃ ca gāvaḥ kanyās tathā dvijāḥR_6,116.035.1
narā modakahastāś ca rāmasya purato yayuḥR_6,116.035.2
vānarāṇāṃ ca tat karma vyācacakṣe 'tha mantriṇāmR_6,116.036.1
śrutvā ca vismayaṃ jagmur ayodhyāpuravāsinaḥR_6,116.036.2
dyutimān etad ākhyāya rāmo vānarasaṃvṛtaḥR_6,116.037.1
hṛṣṭapuṣṭajanākīrṇām ayodhyāṃ praviveśa haR_6,116.037.2
tato hy abhyucchrayan paurāḥ patākās te gṛhe gṛheR_6,116.038.1
aikṣvākādhyuṣitaṃ ramyam āsasāda pitur gṛhamR_6,116.038.2
pitur bhavanam āsādya praviśya ca mahātmanaḥR_6,116.039.1
kausalyāṃ ca sumitrāṃ ca kaikeyīṃ cābhyavādayatR_6,116.039.2
athābravīd rājaputro bharataṃ dharmiṇāṃ varamR_6,116.040.1
athopahitayā vācā madhuraṃ raghunandanaḥR_6,116.040.2
yac ca madbhavanaṃ śreṣṭhaṃ sāśokavanikaṃ mahatR_6,116.041.1
muktāvaidūryasaṃkīrṇaṃ sugrīvasya nivedayaR_6,116.041.2
tasya tad vacanaṃ śrutvā bharataḥ satyavikramaḥR_6,116.042.1
pāṇau gṛhītvā sugrīvaṃ praviveśa tam ālayamR_6,116.042.2
tatas tailapradīpāṃś ca paryaṅkāstaraṇāni caR_6,116.043.1
gṛhītvā viviśuḥ kṣipraṃ śatrughnena pracoditāḥR_6,116.043.2
uvāca ca mahātejāḥ sugrīvaṃ rāghavānujaḥR_6,116.044.1
abhiṣekāya rāmasya dūtān ājñāpaya prabhoR_6,116.044.2
sauvarṇān vānarendrāṇāṃ caturṇāṃ caturo ghaṭānR_6,116.045.1
dadau kṣipraṃ sa sugrīvaḥ sarvaratnavibhūṣitānR_6,116.045.2
yathā pratyūṣasamaye caturṇāṃ sāgarāmbhasāmR_6,116.046.1
pūrṇair ghaṭaiḥ pratīkṣadhvaṃ tathā kuruta vānarāḥR_6,116.046.2
evam uktā mahātmāno vānarā vāraṇopamāḥR_6,116.047.1
utpetur gaganaṃ śīghraṃ garuḍā iva śīghragāḥR_6,116.047.2
ṛṣabhaś caiva kalaśāñ jalapūrṇān athānayanR_6,116.048.1
nadīśatānāṃ pañcānāṃ jale kumbhair upāharanR_6,116.048.2
pūrvāt samudrāt kalaśaṃ jalapūrṇam athānayatR_6,116.049.1
suṣeṇaḥ sattvasaṃpannaḥ sarvaratnavibhūṣitamR_6,116.049.2
R_6,116.049R_6,116.050.1
ṛṣabho dakṣiṇāt tūrṇaṃ samudrāj jalam āharatR_6,116.050.2
raktacandanakarpūraiḥ saṃvṛtaṃ kāñcanaṃ ghaṭamR_6,116.051.1
gavayaḥ paścimāt toyam ājahāra mahārṇavātR_6,116.051.2
ratnakumbhena mahatā śītaṃ mārutavikramaḥR_6,116.052.1
uttarāc ca jalaṃ śīghraṃ garuḍānilavikramaḥR_6,116.052.2
abhiṣekāya rāmasya śatrughnaḥ sacivaiḥ sahaR_6,116.053.1
purohitāya śreṣṭhāya suhṛdbhyaś ca nyavedayatR_6,116.053.2
tataḥ sa prayato vṛddho vasiṣṭho brāhmaṇaiḥ sahaR_6,116.054.1
rāmaṃ ratnamayo pīṭhe sahasītaṃ nyaveśayatR_6,116.054.2
vasiṣṭho vāmadevaś ca jābālir atha kāśyapaḥR_6,116.055.1
kātyāyanaḥ suyajñaś ca gautamo vijayas tathāR_6,116.055.2
abhyaṣiñcan naravyāghraṃ prasannena sugandhināR_6,116.056.1
salilena sahasrākṣaṃ vasavo vāsavaṃ yathāR_6,116.056.2
ṛtvigbhir brāhmaṇaiḥ pūrvaṃ kanyābhir mantribhis tathāR_6,116.057.1
yodhaiś caivābhyaṣiñcaṃs te saṃprahṛṣṭāḥ sanaigamaiḥR_6,116.057.2
sarvauṣadhirasaiś cāpi daivatair nabhasi sthitaiḥR_6,116.058.1
caturhir lokapālaiś ca sarvair devaiś ca saṃgataiḥR_6,116.058.2
śvetaṃ ca vālavyajanaṃ sugrīvo vānareśvaraḥR_6,116.059.1
aparaṃ candrasaṃkāśaṃ rākṣasendro vibhīṣaṇaḥR_6,116.059.2
mālāṃ jvalantīṃ vapuṣā kāñcanīṃ śatapuṣkarāmR_6,116.060.1
rāghavāya dadau vāyur vāsavena pracoditaḥR_6,116.060.2
sarvaratnasamāyuktaṃ maṇiratnavibhūṣitamR_6,116.061.1
muktāhāraṃ narendrāya dadau śakrapracoditaḥR_6,116.061.2
prajagur devagandharvā nanṛtuś cāpsaro gaṇāḥR_6,116.062.1
abhiṣeke tad arhasya tadā rāmasya dhīmataḥR_6,116.062.2
bhūmiḥ sasyavatī caiva phalavantaś ca pādapāḥR_6,116.063.1
gandhavanti ca puṣpāṇi babhūvū rāghavotsaveR_6,116.063.2
sahasraśatam aśvānāṃ dhenūnāṃ ca gavāṃ tathāR_6,116.064.1
dadau śataṃ vṛṣān pūrvaṃ dvijebhyo manujarṣabhaḥR_6,116.064.2
triṃśatkoṭīr hiraṇyasya brāhmaṇebhyo dadau punaḥR_6,116.065.1
nānābharaṇavastrāṇi mahārhāṇi ca rāghavaḥR_6,116.065.2
arkaraśmipratīkāśāṃ kāñcanīṃ maṇivigrahāmR_6,116.066.1
sugrīvāya srajaṃ divyāṃ prāyacchan manujarṣabhaḥR_6,116.066.2
vaidūryamaṇicitre ca vajraratnavibhūṣiteR_6,116.067.1
vāliputrāya dhṛtimān aṅgadāyāṅgade dadauR_6,116.067.2
maṇipravarajuṣṭaṃ ca muktāhāram anuttamamR_6,116.068.1
sītāyai pradadau rāmaś candraraśmisamaprabhamR_6,116.068.2
araje vāsasī divye śubhāny ābharaṇāni caR_6,116.069.1
avekṣamāṇā vaidehī pradadau vāyusūnaveR_6,116.069.2
avamucyātmanaḥ kaṇṭhād dhāraṃ janakanandinīR_6,116.070.1
avaikṣata harīn sarvān bhartāraṃ ca muhur muhuḥR_6,116.070.2
tām iṅgitajñaḥ saṃprekṣya babhāṣe janakātmajāmR_6,116.071.1
pradehi subhage hāraṃ yasya tuṣṭāsi bhāminiR_6,116.071.2
pauruṣaṃ vikramo buddhir yasminn etāni nityadāR_6,116.072.1
dadau sā vāyuputrāya taṃ hāram asitekṣaṇāR_6,116.072.2
hanūmāṃs tena hāreṇa śuśubhe vānararṣabhaḥR_6,116.073.1
candrāṃśucayagaureṇa śvetābhreṇa yathācalaḥR_6,116.073.2
tato dvivida maindābhyāṃ nīlāya ca paraṃtapaḥR_6,116.074.1
sarvān kāmaguṇān vīkṣya pradadau vasudhādhipaḥR_6,116.074.2
sarvavānaravṛddhāś ca ye cānye vānareśvarāḥR_6,116.075.1
vāsobhir bhūṣaṇaiś caiva yathārhaṃ pratipūjitāḥR_6,116.075.2
yathārhaṃ pūjitāḥ sarve kāmai ratnaiś ca puṣkalairR_6,116.076.1
prahṛṣṭamanasaḥ sarve jagmur eva yathāgatamR_6,116.076.2
rāghavaḥ paramodāraḥ śaśāsa parayā mudāR_6,116.077.1
uvāca lakṣmaṇaṃ rāmo dharmajñaṃ dharmavatsalaḥR_6,116.077.2
ātiṣṭha dharmajña mayā sahemāṃ gāṃ pūrvarājādhyuṣitāṃ balenaR_6,116.078.1
tulyaṃ mayā tvaṃ pitṛbhir dhṛtā yā tāṃ yauvarājye dhuram udvahasvaR_6,116.078.2
sarvātmanā paryanunīyamāno yadā na saumitrir upaiti yogamR_6,116.079.1
niyujyamāno bhuvi yauvarājye tato 'bhyaṣiñcad bharataṃ mahātmāR_6,116.079.2
rāghavaś cāpi dharmātmā prāpya rājyam anuttamamR_6,116.080.1
īje bahuvidhair yajñaiḥ sasuhṛdbhrātṛbāndhavaḥR_6,116.080.2
pauṇḍarīkāśvamedhābhyāṃ vājapeyena cāsakṛtR_6,116.081.1
anyaiś ca vividhair yajñair ayajat pārthivarṣabhaḥR_6,116.081.2
rājyaṃ daśasahasrāṇi prāpya varṣāṇi rāghavaḥR_6,116.082.1
śatāśvamedhān ājahre sadaśvān bhūridakṣiṇānR_6,116.082.2
ājānulambibāhuś ca mahāskandhaḥ pratāpavānR_6,116.083.1
lakṣmaṇānucaro rāmaḥ pṛthivīm anvapālayatR_6,116.083.2
na paryadevan vidhavā na ca vyālakṛtaṃ bhayamR_6,116.084.1
na vyādhijaṃ bhayaṃ vāpi rāme rājyaṃ praśāsatiR_6,116.084.2
nirdasyur abhaval loko nānarthaḥ kaṃ cid aspṛśatR_6,116.085.1
na ca sma vṛddhā bālānāṃ pretakāryāṇi kurvateR_6,116.085.2
sarvaṃ muditam evāsīt sarvo dharmaparo 'bhavatR_6,116.086.1
rāmam evānupaśyanto nābhyahiṃsan parasparamR_6,116.086.2
āsan varṣasahasrāṇi tathā putrasahasriṇaḥR_6,116.087.1
nirāmayā viśokāś ca rāme rājyaṃ praśāsatiR_6,116.087.2
nityapuṣpā nityaphalās taravaḥ skandhavistṛtāḥR_6,116.088.1
kālavarṣī ca parjanyaḥ sukhasparśaś ca mārutaḥR_6,116.088.2
svakarmasu pravartante tuṣṭhāḥ svair eva karmabhiḥR_6,116.089.1
āsan prajā dharmaparā rāme śāsati nānṛtāḥR_6,116.089.2
sarve lakṣaṇasaṃpannāḥ sarve dharmaparāyaṇāḥR_6,116.090.1
daśavarṣasahasrāṇi rāmo rājyam akārayatR_6,116.090.2
prāptarājyasya rāmasya rākṣasānāṃ vadhe kṛteR_7,001.001.1
ājagmur ṛṣayaḥ sarve rāghavaṃ pratinanditumR_7,001.001.2
kauśiko 'tha yavakrīto raibhyaś cyavana eva caR_7,001.002.1
kaṇvo medhātitheḥ putraḥ pūrvasyāṃ diśi ye śritāḥR_7,001.002.2
svastyātreyaś ca bhagavān namuciḥ pramucus tathāR_7,001.003.1
ājagmus te sahāgastyā ye śritā dakṣiṇāṃ diśamR_7,001.003.2
pṛṣadguḥ kavaṣo dhaumyo raudreyaś ca mahān ṛṣiḥR_7,001.004.1
te 'py ājagmuḥ saśiṣyā vai ye śritāḥ paścimāṃ diśamR_7,001.004.2
vasiṣṭhaḥ kaśyapo 'thātrir viśvāmitro 'tha gautamaḥR_7,001.005.1
jamadagnir bharadvājas te 'pi saptamaharṣayaḥR_7,001.005.2
saṃprāpyaite mahātmāno rāghavasya niveśanamR_7,001.006.1
viṣṭhitāḥ pratihārārthaṃ hutāśanasamaprabhāḥR_7,001.006.2
pratihāras tatas tūrṇam agastyavacanād athaR_7,001.007.1
samīpaṃ rāghavasyāśu praviveśa mahātmanaḥR_7,001.007.2
sa rāmaṃ dṛśya sahasā pūrṇacandrasamadyutimR_7,001.008.1
agastyaṃ kathayām āsa saṃprātam ṛṣibhiḥ sahaR_7,001.008.2
śrutvā prāptān munīṃs tāṃs tu bālasūryasamaprabhānR_7,001.009.1
tadovāca nṛpo dvāḥsthaṃ praveśaya yathāsukhamR_7,001.009.2
dṛṣṭvā prāptān munīṃs tāṃs tu pratyutthāya kṛtāñjaliḥR_7,001.010.1
rāmo 'bhivādya prayata āsanāny ādideśa haR_7,001.010.2
teṣu kāñcanacitreṣu svāstīrṇeṣu sukheṣu caR_7,001.011.1
yathārham upaviṣṭās te āsaneṣv ṛṣipuṃgavāḥR_7,001.011.2
rāmeṇa kuśalaṃ pṛṣṭāḥ saśiṣyāḥ sapurogamāḥR_7,001.012.1
maharṣayo vedavido rāmaṃ vacanam abruvanR_7,001.012.2
kuśalaṃ no mahābāho sarvatra raghunandanaR_7,001.013.1
tvāṃ tu diṣṭyā kuśalinaṃ paśyāmo hataśātravamR_7,001.013.2
na hi bhāraḥ sa te rāma rāvaṇo rākṣaseśvaraḥR_7,001.014.1
sadhanus tvaṃ hi lokāṃs trīn vijayethā na saṃśayaḥR_7,001.014.2
diṣṭyā tvayā hato rāma rāvaṇaḥ putrapautravānR_7,001.015.1
diṣṭyā vijayinaṃ tvādya paśyāmaḥ saha bhāryayāR_7,001.015.2
diṣṭyā prahasto vikaṭo virūpākṣo mahodaraḥR_7,001.016.1
akampanaś ca durdharṣo nihatās te niśācarāḥR_7,001.016.2
yasya pramāṇād vipulaṃ pramāṇaṃ neha vidyateR_7,001.017.1
diṣṭyā te samare rāma kumbhakarṇo nipātitaḥR_7,001.017.2
diṣṭyā tvaṃ rākṣasendreṇa dvandvayuddham upāgataḥR_7,001.018.1
devatānām avadhyena vijayaṃ prāptavān asiR_7,001.018.2
saṃkhye tasya na kiṃ cit tu rāvaṇasya parābhavaḥR_7,001.019.1
dvandvayuddham anuprāpto diṣṭyā te rāvaṇir hataḥR_7,001.019.2
diṣṭyā tasya mahābāho kālasyevābhidhāvataḥR_7,001.020.1
muktaḥ suraripor vīra prāptaś ca vijayas tvayāR_7,001.020.2
vismayas tv eṣa naḥ saumya saṃśrutyendrajitaṃ hatamR_7,001.021.1
avadhyaḥ sarvabhūtānāṃ mahāmāyādharo yudhiR_7,001.021.2
dattvā puṇyām imāṃ vīra saumyām abhayadakṣiṇāmR_7,001.022.1
diṣṭyā vardhasi kākutstha jayenāmitrakarśanaR_7,001.022.2
śrutvā tu vacanaṃ teṣām ṛṣīṇāṃ bhāvitātmanāmR_7,001.023.1
vismayaṃ paramaṃ gatvā rāmaḥ prāñjalir abravītR_7,001.023.2
bhavantaḥ kumbhakarṇaṃ ca rāvaṇaṃ ca niśācaramR_7,001.024.1
atikramya mahāvīryau kiṃ praśaṃsatha rāvaṇimR_7,001.024.2
mahodaraṃ prahastaṃ ca virūpākṣaṃ ca rākṣasaṃR_7,001.025.1
atikramya mahāvīryān kiṃ praśaṃsatha rāvaṇimR_7,001.025.2
kīdṛśo vai prabhāvo 'sya kiṃ balaṃ kaḥ parākramaḥR_7,001.026.1
kena vā kāraṇenaiṣa rāvaṇād atiricyateR_7,001.026.2
yadi guhyaṃ na ced vaktuṃ śrotum icchāmi kathyatāmR_7,001.027.1
kathaṃ śakro jitas tena kathaṃ labdhavaraś ca saḥR_7,001.027.2
tasya tad vacanaṃ śrutvā rāghavasya mahātmanaḥR_7,002.001.1
kumbhayonir mahātejā vākyam etad uvāca haR_7,002.001.2
śṛṇu rājan yathāvṛttaṃ yasya tejobalaṃ mahatR_7,002.002.1
jaghāna ca ripūn yuddhe yathāvadhyaś ca śatrubhiḥR_7,002.002.2
ahaṃ te rāvaṇasyedaṃ kulaṃ janma ca rāghavaR_7,002.003.1
varapradānaṃ ca tathā tasmai dattaṃ bravīmi teR_7,002.003.2
purā kṛtayuge rāma prajāpatisutaḥ prabhuḥR_7,002.004.1
pulastyo nāma brahmarṣiḥ sākṣād iva pitāmahaḥR_7,002.004.2
nānukīrtyā guṇās tasya dharmataḥ śīlatas tathāR_7,002.005.1
prajāpateḥ putra iti vaktuṃ śakyaṃ hi nāmataḥR_7,002.005.2
sa tu dharmaprasaṅgena meroḥ pārśve mahāgireḥR_7,002.006.1
tṛṇabindvāśramaṃ gatvā nyavasan munipuṃgavaḥR_7,002.006.2
tapas tepe sa dharmātmā svādhyāyaniyatendriyaḥR_7,002.007.1
gatvāśramapadaṃ tasya vighnaṃ kurvanti kanyakāḥR_7,002.007.2
devapannagakanyāś ca rājarṣitanayāś ca yāḥR_7,002.008.1
krīḍantyo 'psarasaś caiva taṃ deśam upapedireR_7,002.008.2
sarvartuṣūpabhogyatvād ramyatvāt kānanasya caR_7,002.009.1
nityaśas tās tu taṃ deśaṃ gatvā krīḍanti kanyakāḥR_7,002.009.2
atha ruṣṭo mahātejā vyājahāra mahāmuniḥR_7,002.010.1
yā me darśanam āgacchet sā garbhaṃ dhārayiṣyatiR_7,002.010.2
tās tu sarvāḥ pratigatāḥ śrutvā vākyaṃ mahātmanaḥR_7,002.011.1
brahmaśāpabhayād bhītās taṃ deśaṃ nopacakramuḥR_7,002.011.2
tṛṇabindos tu rājarṣes tanayā na śṛṇoti tatR_7,002.012.1
gatvāśramapadaṃ tasya vicacāra sunirbhayāR_7,002.012.2
tasminn eva tu kāle sa prājāpatyo mahān ṛṣiḥR_7,002.013.1
svādhyāyam akarot tatra tapasā dyotitaprabhaḥR_7,002.013.2
sā tu vedadhvaniṃ śrutvā dṛṣṭvā caiva tapodhanamR_7,002.014.1
abhavat pāṇḍudehā sā suvyañjitaśarīrajāR_7,002.014.2
dṛṣṭvā paramasaṃvignā sā tu tadrūpam ātmanaḥR_7,002.015.1
idaṃ me kiṃ nv iti jñātvā pitur gatvāgrataḥ sthitāR_7,002.015.2
tāṃ tu dṛṣṭvā tathā bhūtāṃ tṛṇabindur athābravītR_7,002.016.1
kiṃ tvam etat tv asadṛśaṃ dhārayasy ātmano vapuḥR_7,002.016.2
sā tu kṛtvāñjaliṃ dīnā kanyovāca tapodhanamR_7,002.017.1
na jāne kāraṇaṃ tāta yena me rūpam īdṛśamR_7,002.017.2
kiṃ tu pūrvaṃ gatāsmy ekā maharṣer bhāvitātmanaḥR_7,002.018.1
pulastyasyāśramaṃ divyam anveṣṭuṃ svasakhījanamR_7,002.018.2
na ca paśyāmy ahaṃ tatra kāṃ cid apy āgatāṃ sakhīmR_7,002.019.1
rūpasya tu viparyāsaṃ dṛṣṭvā cāham ihāgatāR_7,002.019.2
tṛṇabindus tu rājarṣis tapasā dyotitaprabhaḥR_7,002.020.1
dhyānaṃ viveśa tac cāpi apaśyad ṛṣikarmajamR_7,002.020.2
sa tu vijñāya taṃ śāpaṃ maharṣer bhāvitātmanaḥR_7,002.021.1
gṛhītvā tanayāṃ gatvā pulastyam idam abravītR_7,002.021.2
bhagavaṃs tanayāṃ me tvaṃ guṇaiḥ svair eva bhūṣitāmR_7,002.022.1
bhikṣāṃ pratigṛhāṇemāṃ maharṣe svayam udyatāmR_7,002.022.2
tapaścaraṇayuktasya śrāmyamāṇendriyasya teR_7,002.023.1
śuśrūṣātatparā nityaṃ bhaviṣyati na saṃśayaḥR_7,002.023.2
taṃ bruvāṇaṃ tu tadvākyaṃ rājarṣiṃ dhārmikaṃ tadāR_7,002.024.1
jighṛkṣur abravīt kanyāṃ bāḍham ity eva sa dvijaḥR_7,002.024.2
sāpi tatrāvasat kanyā toṣayantī patiṃ guṇaiḥR_7,002.025.1
prītaḥ sa tu mahātejā vākyam etad uvāca haR_7,002.025.2
tasmāt te viramāmy adya putram ātmasamaṃ guṇaiḥR_7,002.026.1
ubhayor vaṃśakartāraṃ paulastya iti viśrutamR_7,002.026.2
yasmāt tu viśruto vedas tvayehābhyasyato mamaR_7,002.027.1
tasmāt sa viśravā nāma bhaviṣyati na saṃśayaḥR_7,002.027.2
evam uktā tu sā kanyā prahṛṣṭenāntarātmanāR_7,002.028.1
acireṇaiva kālena sūtā viśravasaṃ sutamR_7,002.028.2
sa tu lokatraye khyātaḥ śaucadharmasamanvitaḥR_7,002.029.1
piteva tapasā yukto viśravā munipuṃgavaḥR_7,002.029.2
atha putraḥ pulastyasya viśravā munipuṃgavaḥR_7,003.001.1
acireṇaiva kālena piteva tapasi sthitaḥR_7,003.001.2
satyavāñ śīlavān dakṣaḥ svādhyāyanirataḥ śuciḥR_7,003.002.1
sarvabhogeṣv asaṃsakto nityaṃ dharmaparāyaṇaḥR_7,003.002.2
jñātvā tasya tu tadvṛttaṃ bharadvājo mahān ṛṣiḥR_7,003.003.1
dadau viśravase bhāryāṃ svāṃ sutāṃ devavarṇinīmR_7,003.003.2
pratigṛhya tu dharmeṇa bharadvājasutāṃ tadāR_7,003.004.1
mudā paramayā yukto viśravā munipuṃgavaḥR_7,003.004.2
sa tasyāṃ vīryasaṃpannam apatyaṃ paramādbhutamR_7,003.005.1
janayām āsa dharmātmā sarvair brahmaguṇair yutamR_7,003.005.2
tasmiñ jāte tu saṃhṛṣṭaḥ sa babhūva pitāmahaḥR_7,003.006.1
nāma cāsyākarot prītaḥ sārdhaṃ devarṣibhis tadāR_7,003.006.2
yasmād viśravaso 'patyaṃ sādṛśyād viśravā ivaR_7,003.007.1
tasmād vaiśravaṇo nāma bhaviṣyaty eṣa viśrutaḥR_7,003.007.2
sa tu vaiśravaṇas tatra tapovanagatas tadāR_7,003.008.1
avardhata mahātejā hutāhutir ivānalaḥR_7,003.008.2
tasyāśramapadasthasya buddhir jajñe mahātmanaḥR_7,003.009.1
cariṣye niyato dharmaṃ dharmo hi paramā gatiḥR_7,003.009.2
sa tu varṣasahasrāṇi tapas taptvā mahāvaneR_7,003.010.1
pūrṇe varṣasahasre tu taṃ taṃ vidhim avartataR_7,003.010.2
jalāśī mārutāhāro nirāhāras tathaiva caR_7,003.011.1
evaṃ varṣasahasrāṇi jagmus tāny eva varṣavatR_7,003.011.2
atha prīto mahātejāḥ sendraiḥ suragaṇaiḥ sahaR_7,003.012.1
gatvā tasyāśramapadaṃ brahmedaṃ vākyam abravītR_7,003.012.2
parituṣṭo 'smi te vatsa karmaṇānena suvrataR_7,003.013.1
varaṃ vṛṇīṣva bhadraṃ te varārhas tvaṃ hi me mataḥR_7,003.013.2
athābravīd vaiśravaṇaḥ pitāmaham upasthitamR_7,003.014.1
bhagavaṃl lokapālatvam iccheyaṃ vittarakṣaṇamR_7,003.014.2
tato 'bravīd vaiśravaṇaṃ parituṣṭena cetasāR_7,003.015.1
brahmā suragaṇaiḥ sārdhaṃ bāḍham ity eva hṛṣṭavatR_7,003.015.2
ahaṃ hi lokapālānāṃ caturthaṃ sraṣṭum udyataḥR_7,003.016.1
yamendravaruṇānāṃ hi padaṃ yat tava cepsitamR_7,003.016.2
tatkṛtaṃ gaccha dharmajña dhaneśatvam avāpnuhiR_7,003.017.1
yamendravaruṇānāṃ hi caturtho 'dya bhaviṣyasiR_7,003.017.2
etac ca puṣpakaṃ nāma vimānaṃ sūryasaṃnibhamR_7,003.018.1
pratigṛhṇīṣva yānārthaṃ tridaśaiḥ samatāṃ vrajaR_7,003.018.2
svasti te 'stu gamiṣyāmaḥ sarva eva yathāgatamR_7,003.019.1
kṛtakṛtyā vayaṃ tāta dattvā tava mahāvaramR_7,003.019.2
gateṣu brahmapūrveṣu deveṣv atha nabhastalamR_7,003.020.1
dhaneśaḥ pitaraṃ prāha vinayāt praṇato vacaḥR_7,003.020.2
bhagavaṃl labdhavān asmi varaṃ kamalayonitaḥR_7,003.021.1
nivāsaṃ na tu me devo vidadhe sa prajāpatiḥR_7,003.021.2
tat paśya bhagavan kaṃ cid deśaṃ vāsāya naḥ prabhoR_7,003.022.1
na ca pīḍā bhaved yatra prāṇino yasya kasya citR_7,003.022.2
evam uktas tu putreṇa viśravā munipuṃgavaḥR_7,003.023.1
vacanaṃ prāha dharmajña śrūyatām iti dharmavitR_7,003.023.2
laṅkā nāma purī ramyā nirmitā viśvakarmaṇāR_7,003.024.1
rākṣasānāṃ nivāsārthaṃ yathendrasyāmarāvatīR_7,003.024.2
rākṣasaiḥ sā parityaktā purā viṣṇubhayārditaiḥR_7,003.025.1
śūnyā rakṣogaṇaiḥ sarvai rasātalatalaṃ gataiḥR_7,003.025.2
sa tvaṃ tatra nivāsāya rocayasva matiṃ svakāmR_7,003.026.1
nirdoṣas tatra te vāso na ca bādhāsti kasya citR_7,003.026.2
etac chrutvā tu dharmātmā dharmiṣṭhaṃ vacanaṃ pituḥR_7,003.027.1
niveśayām āsa tadā laṅkāṃ parvatamūrdhaniR_7,003.027.2
nairṛtānāṃ sahasrais tu hṛṣṭaiḥ pramuditaiḥ sadāR_7,003.028.1
acireṇaikakālena saṃpūrṇā tasya śāsanātR_7,003.028.2
atha tatrāvasat prīto dharmātmā nairṛtādhipaḥR_7,003.029.1
samudraparidhānāyāṃ laṅkāyāṃ viśravātmajaḥR_7,003.029.2
kāle kāle vinītātmā puṣpakeṇa dhaneśvaraḥR_7,003.030.1
abhyagacchat susaṃhṛṣṭaḥ pitaraṃ mātaraṃ ca saḥR_7,003.030.2
sa devagandharvagaṇair abhiṣṭutas tathaiva siddhaiḥ saha cāraṇair apiR_7,003.031.1
gabhastibhiḥ sūrya ivaujasā vṛtaḥ pituḥ samīpaṃ prayayau śriyā vṛtaḥR_7,003.031.2
śrutvāgastyeritaṃ vākyaṃ rāmo vismayam āgataḥR_7,004.001.1
pūrvam āsīt tu laṅkāyāṃ rakṣasām iti saṃbhavaḥR_7,004.001.2
tataḥ śiraḥ kampayitvā tretāgnisamavigrahamR_7,004.002.1
agastyaṃ taṃ muhur dṛṣṭvā smayamāno 'bhyabhāṣataR_7,004.002.2
bhagavan pūrvam apy eṣā laṅkāsīt piśitāśināmR_7,004.003.1
itīdaṃ bhavataḥ śrutvā vismayo janito mamaR_7,004.003.2
pulastyavaṃśād udbhūtā rākṣasā iti naḥ śrutamR_7,004.004.1
idānīm anyataś cāpi saṃbhavaḥ kīrtitas tvayāR_7,004.004.2
rāvaṇāt kumbhakarṇāc ca prahastād vikaṭād apiR_7,004.005.1
rāvaṇasya ca putrebhyaḥ kiṃ nu te balavattarāḥR_7,004.005.2
ka eṣāṃ pūrvako brahman kiṃnāmā kiṃtapobalaḥR_7,004.006.1
aparādhaṃ ca kaṃ prāpya viṣṇunā drāvitāḥ purāR_7,004.006.2
etad vistarataḥ sarvaṃ kathayasva mamānaghaR_7,004.007.1
kautūhalaṃ kṛtaṃ mahyaṃ nuda bhānur yathā tamaḥR_7,004.007.2
rāghavasya tu tac chrutvā saṃskārālaṃkṛtaṃ vacaḥR_7,004.008.1
īṣadvismayamānas tam agastyaḥ prāha rāghavamR_7,004.008.2
prajāpatiḥ purā sṛṣṭvā apaḥ salilasaṃbhavaḥR_7,004.009.1
tāsāṃ gopāyane sattvān asṛjat padmasaṃbhavaḥR_7,004.009.2
te sattvāḥ sattvakartāraṃ vinītavad upasthitāḥR_7,004.010.1
kiṃ kurma iti bhāṣantaḥ kṣutpipāsābhayārditāḥR_7,004.010.2
prajāpatis tu tāny āha sattvāni prahasann ivaR_7,004.011.1
ābhāṣya vācā yatnena rakṣadhvam iti mānadaḥR_7,004.011.2
rakṣāma iti tatrānyair yakṣāmeti tathāparaiḥR_7,004.012.1
bhuṅkṣitābhuṅkṣitair uktas tatas tān āha bhūtakṛtR_7,004.012.2
rakṣāma iti yair uktaṃ rākṣasās te bhavantu vaḥR_7,004.013.1
yakṣāma iti yair uktaṃ te vai yakṣā bhavantu vaḥR_7,004.013.2
tatra hetiḥ prahetiś ca bhrātarau rākṣasarṣabhauR_7,004.014.1
madhukaiṭabhasaṃkāśau babhūvatur ariṃdamauR_7,004.014.2
prahetir dhārmikas tatra na dārān so 'bhikāṅkṣatiR_7,004.015.1
hetir dārakriyārthaṃ tu yatnaṃ param athākarotR_7,004.015.2
sa kālabhaginīṃ kanyāṃ bhayāṃ nāma bhayāvahāmR_7,004.016.1
udāvahad ameyātmā svayam eva mahāmatiḥR_7,004.016.2
sa tasyāṃ janayām āsa hetī rākṣasapuṃgavaḥR_7,004.017.1
putraṃ putravatāṃ śreṣṭho vidyutkeśa iti śrutamR_7,004.017.2
vidyutkeśo hetiputraḥ pradīptāgnisamaprabhaḥR_7,004.018.1
vyavardhata mahātejās toyamadhya ivāmbujamR_7,004.018.2
sa yadā yauvanaṃ bhadram anuprāpto niśācaraḥR_7,004.019.1
tato dārakriyāṃ tasya kartuṃ vyavasitaḥ pitāR_7,004.019.2
saṃdhyāduhitaraṃ so 'tha saṃdhyātulyāṃ prabhāvataḥR_7,004.020.1
varayām āsa putrārthaṃ hetī rākṣasapuṃgavaḥR_7,004.020.2
avaśyam eva dātavyā parasmai seti saṃdhyayāR_7,004.021.1
cintayitvā sutā dattā vidyutkeśāya rāghavaR_7,004.021.2
saṃdhyāyās tanayāṃ labdhvā vidyutkeśo niśācaraḥR_7,004.022.1
ramate sa tayā sārdhaṃ paulomyā maghavān ivaR_7,004.022.2
kena cit tv atha kālena rāma sālakaṭaṃkaṭāR_7,004.023.1
vidyutkeśād garbham āpa ghanarājir ivārṇavātR_7,004.023.2
tataḥ sā rākṣasī garbhaṃ ghanagarbhasamaprabhamR_7,004.024.1
prasūtā mandaraṃ gatvā gaṅgā garbham ivāgnijamR_7,004.024.2
tam utsṛjya tu sā garbhaṃ vidyutkeśād ratārthinīR_7,004.025.1
reme sā patinā sārdhaṃ vismṛtya sutam ātmajamR_7,004.025.2
tayotsṛṣṭaḥ sa tu śiśuḥ śaradarkasamadyutiḥR_7,004.026.1
pāṇim āsye samādhāya ruroda ghanarāḍ ivaR_7,004.026.2
athopariṣṭād gacchan vai vṛṣabhastho haraḥ prabhuḥR_7,004.027.1
apaśyad umayā sārdhaṃ rudantaṃ rākṣasātmajamR_7,004.027.2
kāruṇyabhāvāt pārvatyā bhavas tripurahā tataḥR_7,004.028.1
taṃ rākṣasātmajaṃ cakre mātur eva vayaḥ samamR_7,004.028.2
amaraṃ caiva taṃ kṛtvā mahādevo 'kṣayo 'vyayaḥR_7,004.029.1
puram ākāśagaṃ prādāt pārvatyāḥ priyakāmyayāR_7,004.029.2
sadyopalabdhir garbhasya prasūtiḥ sadya eva caR_7,004.030.1
sadya eva vayaḥprāptir mātur eva vayaḥ samamR_7,004.030.2
tataḥ sukeśo varadānagarvitaḥ śriyaṃ prabhoḥ prāpya harasya pārśvataḥR_7,004.031.1
cacāra sarvatra mahāmatiḥ khagaḥ khagaṃ puraṃ prāpya puraṃdaro yathāR_7,004.031.2
sukeśaṃ dhārmikaṃ dṛṣṭvā varalabdhaṃ ca rākṣasaṃR_7,005.001.1
grāmaṇīr nāma gandharvo viśvāvasusamaprabhaḥR_7,005.001.2
tasya devavatī nāma dvitīyā śrīr ivātmajāR_7,005.002.1
tāṃ sukeśāya dharmeṇa dadau dakṣaḥ śriyaṃ yathāR_7,005.002.2
varadānakṛtaiśvaryaṃ sā taṃ prāpya patiṃ priyamR_7,005.003.1
āsīd devavatī tuṣṭā dhanaṃ prāpyeva nirdhanaḥR_7,005.003.2
sa tayā saha saṃyukto rarāja rajanīcaraḥR_7,005.004.1
añjanād abhiniṣkrāntaḥ kareṇveva mahāgajaḥR_7,005.004.2
trīṃs trinetrasamān putrān rākṣasān rākṣasādhipaḥR_7,005.005.1
mālyavantaṃ sumāliṃ ca māliṃ ca balināṃ varamR_7,005.005.2
trayo lokā ivāvyagrāḥ sthitās traya ivāgnayaḥR_7,005.006.1
trayo mantrā ivātyugrās trayo ghorā ivāmayāḥR_7,005.006.2
trayaḥ sukeśasya sutās tretāgnisamavarcasaḥR_7,005.007.1
vivṛddhim agamaṃs tatra vyādhayopekṣitā ivaR_7,005.007.2
varaprāptiṃ pitus te tu jñātvaiśvaryaṃ tato mahatR_7,005.008.1
tapas taptuṃ gatā meruṃ bhrātaraḥ kṛtaniścayāḥR_7,005.008.2
pragṛhya niyamān ghorān rākṣasā nṛpasattamaR_7,005.009.1
vicerus te tapo ghoraṃ sarvabhūtabhayāvahamR_7,005.009.2
satyārjavadamopetais tapobhir bhuvi duṣkaraiḥR_7,005.010.1
saṃtāpayantas trīṃl lokān sadevāsuramānuṣānR_7,005.010.2
tato vibhuś caturvaktro vimānavaram āsthitaḥR_7,005.011.1
sukeśaputrān āmantrya varado 'smīty abhāṣataR_7,005.011.2
brahmāṇaṃ varadaṃ jñātvā sendrair devagaṇair vṛtamR_7,005.012.1
ūcuḥ prāñjalayaḥ sarve vepamānā iva drumāḥR_7,005.012.2
ajeyāḥ śatruhantāras tathaiva cirajīvinaḥR_7,005.013.1
prabhaviṣṇavo bhavāmeti parasparam anuvratāḥR_7,005.013.2
evaṃ bhaviṣyatīty uktvā sukeśatanayān prabhuḥR_7,005.014.1
prayayau brahmalokāya brahmā brāhmaṇavatsalaḥR_7,005.014.2
varaṃ labdhvā tataḥ sarve rāma rātriṃcarās tadāR_7,005.015.1
surāsurān prabādhante varadānāt sunirbhayāḥR_7,005.015.2
tair vadhyamānās tridaśāḥ sarṣisaṃghāḥ sacāraṇāḥR_7,005.016.1
trātāraṃ nādhigacchanti nirayasthā yathā narāḥR_7,005.016.2
atha te viśvakarmāṇaṃ śilpināṃ varam avyayamR_7,005.017.1
ūcuḥ sametya saṃhṛṣṭā rākṣasā raghusattamaR_7,005.017.2
gṛhakartā bhavān eva devānāṃ hṛdayepsitamR_7,005.018.1
asmākam api tāvat tvaṃ gṛhaṃ kuru mahāmateR_7,005.018.2
himavantaṃ samāśritya meruṃ mandaram eva vāR_7,005.019.1
maheśvaragṛhaprakhyaṃ gṛhaṃ naḥ kriyatāṃ mahatR_7,005.019.2
viśvakarmā tatas teṣāṃ rākṣasānāṃ mahābhujaḥR_7,005.020.1
nivāsaṃ kathayām āsa śakrasyevāmarāvatīmR_7,005.020.2
śikhare tasya śailasya madhyame 'mbudasaṃnibheR_7,005.021.1
śakunair api duṣprāpe ṭaṅkacchinnacaturdiśiR_7,005.021.2
triṃśadyojanavistīrṇā svarṇaprākāratoraṇāR_7,005.022.1
mayā laṅketi nagarī śakrājñaptena nirmitāR_7,005.022.2
tasyāṃ vasata durdharṣāḥ puryāṃ rākṣasasattamāḥR_7,005.023.1
amarāvatīṃ samāsādya sendrā iva divaukasaḥR_7,005.023.2
laṅkādurgaṃ samāsādya rākṣasair bahubhir vṛtāḥR_7,005.024.1
bhaviṣyatha durādharṣāḥ śatrūṇāṃ śatrusūdanāḥR_7,005.024.2
viśvakarmavacaḥ śrutvā tatas te rāma rākṣasāḥR_7,005.025.1
sahasrānucarā gatvā laṅkāṃ tām avasan purīmR_7,005.025.2
dṛḍhaprākāraparikhāṃ haimair gṛhaśatair vṛtāmR_7,005.026.1
laṅkām avāpya te hṛṣṭā viharanti niśācarāḥR_7,005.026.2
narmadā nāma gandharvī nānādharmasamedhitāR_7,005.027.1
tasyāḥ kanyātrayaṃ hy āsīd dhīśrīkīrtisamadyutiR_7,005.027.2
jyeṣṭhakrameṇa sā teṣāṃ rākṣasānām arākṣasīR_7,005.028.1
kanyās tāḥ pradadau hṛṣṭā pūrṇacandranibhānanāḥR_7,005.028.2
trayāṇāṃ rākṣasendrāṇāṃ tisro gandharvakanyakāḥR_7,005.029.1
mātrā dattā mahābhāgā nakṣatre bhagadaivateR_7,005.029.2
kṛtadārās tu te rāma sukeśatanayāḥ prabhoR_7,005.030.1
bhāryābhiḥ saha cikrīḍur apsarobhir ivāmarāḥR_7,005.030.2
tatra mālyavato bhāryā sundarī nāma sundarīR_7,005.031.1
sa tasyāṃ janayām āsa yad apatyaṃ nibodha tatR_7,005.031.2
suptaghno yajñakopaś ca mattonmattau tathaiva caR_7,005.032.1
analā cābhavat kanyā sundaryāṃ rāma sundarīR_7,005.032.2
sumālino 'pi bhāryāsīt pūrṇacandranibhānanāR_7,005.033.1
nāmnā ketumatī nāma prāṇebhyo 'pi garīyasīR_7,005.033.2
sumālī janayām āsa yad apatyaṃ niśācaraḥR_7,005.034.1
ketumatyāṃ mahārāja tan nibodhānupūrvaśaḥR_7,005.034.2
prahasto 'kampanaiś caiva vikaṭaḥ kālakārmukaḥR_7,005.035.1
dhūmrākśaś cātha daṇḍaś ca supārśvaś ca mahābalaḥR_7,005.035.2
rākā puṣpotkaṭā caiva kaikasī ca śucismitāR_7,005.036.1
kumbhīnasī ca ity ete sumāleḥ prasavāḥ smṛtāḥR_7,005.036.2
māles tu vasudā nāma gandharvī rūpaśālinīR_7,005.037.1
bhāryāsīt padmapatrākṣī svakṣī yakṣīvaropamāR_7,005.037.2
sumāler anujas tasyāṃ janayām āsa yat prabhoR_7,005.038.1
apatyaṃ kathyamānaṃ tan mayā tvaṃ śṛṇu rāghavaR_7,005.038.2
analaś cānilaś caiva haraḥ saṃpātir eva caR_7,005.039.1
ete vibhīṣaṇāmātyā māleyās te niśācarāḥR_7,005.039.2
tatas tu te rākṣasapuṃgavās trayo niśācaraiḥ putraśataiś ca saṃvṛtāḥR_7,005.040.1
surān sahendrān ṛṣināgadānavān babādhire te balavīryadarpitāḥR_7,005.040.2
jagad bhramanto 'nilavad durāsadā raṇe ca mṛtyupratimāḥ samāhitāḥR_7,005.041.1
varapradānād abhigarvitā bhṛśaṃ kratukriyāṇāṃ praśamaṃkarāḥ sadāR_7,005.041.2
tair vadhyamānā devāś ca ṛṣayaś ca tapodhanāḥR_7,006.001.1
bhayārtāḥ śaraṇaṃ jagmur devadevaṃ maheśvaramR_7,006.001.2
te sametya tu kāmāriṃ tripurāriṃ trilocanamR_7,006.002.1
ūcuḥ prāñjalayo devā bhayagadgadabhāṣiṇaḥR_7,006.002.2
sukeśaputrair bhagavan pitāmahavaroddhataiḥR_7,006.003.1
prajādhyakṣa prajāḥ sarvā bādhyante ripubādhanaR_7,006.003.2
śaraṇyāny aśaraṇyāni āśramāṇi kṛtāni naḥR_7,006.004.1
svargāc ca cyāvitaḥ śakraḥ svarge krīḍanti śakravatR_7,006.004.2
ahaṃ viṣṇur ahaṃ rudro brahmāhaṃ devarāḍ ahamR_7,006.005.1
ahaṃ yamo 'haṃ varuṇaś candro 'haṃ ravir apy ahamR_7,006.005.2
iti te rākṣasā deva varadānena darpitāḥR_7,006.006.1
bādhante samaroddharṣā ye ca teṣāṃ puraḥsarāḥR_7,006.006.2
tan no devabhayārtānām abhayaṃ dātum arhasiR_7,006.007.1
aśivaṃ vapur āsthāya jahi daivatakaṇṭakānR_7,006.007.2
ity uktas tu suraiḥ sarvaiḥ kapardī nīlalohitaḥR_7,006.008.1
sukeśaṃ prati sāpekṣa āha devagaṇān prabhuḥR_7,006.008.2
nāhaṃ tān nihaniṣyāmi avadhyā mama te 'surāḥR_7,006.009.1
kiṃ tu mantraṃ pradāsyāmi yo vai tān nihaniṣyatiR_7,006.009.2
evam eva samudyogaṃ puraskṛtya surarṣabhāḥR_7,006.010.1
gacchantu śaraṇaṃ viṣṇuṃ haniṣyati sa tān prabhuḥR_7,006.010.2
tatas te jayaśabdena pratinandya maheśvaramR_7,006.011.1
viṣṇoḥ samīpam ājagmur niśācarabhayārditāḥR_7,006.011.2
śaṅkhacakradharaṃ devaṃ praṇamya bahumānya caR_7,006.012.1
ūcuḥ saṃbhrāntavad vākyaṃ sukeśatanayārditāḥR_7,006.012.2
sukeśatanayair devatribhis tretāgnisaṃnibhaiḥR_7,006.013.1
ākramya varadānena sthānāny apahṛtāni naḥR_7,006.013.2
laṅkā nāma purī durgā trikūṭaśikhare sthitāR_7,006.014.1
tatra sthitāḥ prabādhante sarvān naḥ kṣaṇadācarāḥR_7,006.014.2
sa tvam asmatpriyārthaṃ tu jahi tān madhusūdanaR_7,006.015.1
cakrakṛttāsyakamalān nivedaya yamāya vaiR_7,006.015.2
bhayeṣv abhayado 'smākaṃ nānyo 'sti bhavatā samaḥR_7,006.016.1
nuda tvaṃ no bhayaṃ deva nīhāram iva bhāskaraḥR_7,006.016.2
ity evaṃ daivatair ukto devadevo janārdanaḥR_7,006.017.1
abhayaṃ bhayado 'rīṇāṃ dattvā devān uvāca haR_7,006.017.2
sukeśaṃ rākṣasaṃ jāne īśāna varadarpitamR_7,006.018.1
tāṃś cāsya tanayāñ jāne yeṣāṃ jyeṣṭhaḥ sa mālyavānR_7,006.018.2
tān ahaṃ samatikrāntamaryādān rākṣasādhamānR_7,006.019.1
sūdayiṣyāmi saṃgrāme surā bhavata vijvarāḥR_7,006.019.2
ity uktās te surāḥ sarve viṣṇunā prabhaviṣṇunāR_7,006.020.1
yathā vāsaṃ yayur hṛṣṭāḥ praśamanto janārdanamR_7,006.020.2
vibudhānāṃ samudyogaṃ mālyavān sa niśācaraḥR_7,006.021.1
śrutvā tau bhrātarau vīrāv idaṃ vacanam abravītR_7,006.021.2
amarā ṛṣayaś caiva saṃhatya kila śaṃkaramR_7,006.022.1
asmadvadhaṃ parīpsanta idam ūcus trilocanamR_7,006.022.2
sukeśatanayā deva varadānabaloddhatāḥR_7,006.023.1
bādhante 'smān samudyuktā ghorarūpāḥ pade padeR_7,006.023.2
rākṣasair abhibhūtāḥ sma na śaktāḥ sma umāpateR_7,006.024.1
sveṣu veśmasu saṃsthātuṃ bhayāt teṣāṃ durātmanāmR_7,006.024.2
tad asmākaṃ hitārthe tvaṃ jahi tāṃs tāṃs trilocanaR_7,006.025.1
rākṣasān huṃkṛtenaiva daha pradahatāṃ varaR_7,006.025.2
ity evaṃ tridaśair ukto niśamyāndhakasūdanaḥR_7,006.026.1
śiraḥ karaṃ ca dhunvāna idaṃ vacanam abravītR_7,006.026.2
avadhyā mama te devāḥ sukeśatanayā raṇeR_7,006.027.1
mantraṃ tu vaḥ pradāsyāmi yo vai tān nihaniṣyatiR_7,006.027.2
yaḥ sa cakragadāpāṇiḥ pītavāsā janārdanaḥR_7,006.028.1
haniṣyati sa tān yuddhe śaraṇaṃ taṃ prapadyathaR_7,006.028.2
harān nāvāpya te kāmaṃ kāmārim abhivādya caR_7,006.029.1
nārāyaṇālayaṃ prāptās tasmai sarvaṃ nyavedayanR_7,006.029.2
tato nārāyaṇenoktā devā indrapurogamāḥR_7,006.030.1
surārīn sūdayiṣyāmi surā bhavata vijvarāḥR_7,006.030.2
devānāṃ bhayabhītānāṃ hariṇā rākṣasarṣabhauR_7,006.031.1
pratijñāto vadho 'smākaṃ tac cintayatha yat kṣamamR_7,006.031.2
hiraṇyakaśipor mṛtyur anyeṣāṃ ca suradviṣāmR_7,006.032.1
duḥkhaṃ nārāyaṇaṃ jetuṃ yo no hantum abhīpsatiR_7,006.032.2
tataḥ sumālī mālī ca śrutvā mālyavato vacaḥR_7,006.033.1
ūcatur bhrātaraṃ jyeṣṭhaṃ bhagāṃśāv iva vāsavamR_7,006.033.2
svadhītaṃ dattam iṣṭaṃ ca aiśvaryaṃ paripālitamR_7,006.034.1
āyur nirāmayaṃ prāptaṃ svadharmaḥ sthāpitaś ca naḥR_7,006.034.2
devasāgaram akṣobhyaṃ śastraughaiḥ pravigāhya caR_7,006.035.1
jitā devā raṇe nityaṃ na no mṛtyukṛtaṃ bhayamR_7,006.035.2
nārāyaṇaś ca rudraś ca śakraś cāpi yamas tathāR_7,006.036.1
asmākaṃ pramukhe sthātuṃ sarva eva hi bibhyatiR_7,006.036.2
viṣṇor doṣaś ca nāsty atra kāraṇaṃ rākṣaseśvaraR_7,006.037.1
devānām eva doṣeṇa viṣṇoḥ pracalitaṃ manaḥR_7,006.037.2
tasmād adya samudyuktāḥ sarvasainyasamāvṛtāḥR_7,006.038.1
devān eva jighāṃsāmo yebhyo doṣaḥ samutthitaḥR_7,006.038.2
udyogaṃ ghoṣayitvātha rākṣasāḥ sarva eva teR_7,006.039.1
yuddhāya niryayuḥ kruddhā jambhavṛtrabalā ivaR_7,006.039.2
syandanair vāraṇendraiś ca hayaiś ca girisaṃnibhaiḥR_7,006.040.1
kharair gobhir athoṣṭraiś ca śiṃśumārair bhujaṃ gamaiḥR_7,006.040.2
makaraiḥ kacchapair mīnair vihaṃgair garuḍopamaiḥR_7,006.041.1
siṃhair vyāghrair varāhaiś ca sṛmaraiś camarair apiR_7,006.041.2
tyaktvā laṅkāṃ tataḥ sarve rākṣasā balagarvitāḥR_7,006.042.1
prayātā devalokāya yoddhuṃ daivataśatravaḥR_7,006.042.2
laṅkāviparyayaṃ dṛṣṭvā yāni laṅkālayāny athaR_7,006.043.1
bhūtāni bhayadarśīni vimanaskāni sarvaśaḥR_7,006.043.2
bhaumās tathāntarikṣāś ca kālājñaptā bhayāvahāḥR_7,006.044.1
utpātā rākṣasendrāṇām abhāvāyotthitā drutamR_7,006.044.2
asthīni meghā varṣanti uṣṇaṃ śoṇitam eva caR_7,006.045.1
velāṃ samudro 'py utkrāntaś calante cācalottamāḥR_7,006.045.2
aṭṭahāsān vimuñcanto ghananādasamasvanānR_7,006.046.1
bhūtāḥ paripatanti sma nṛtyamānāḥ sahasraśaḥR_7,006.046.2
gṛdhracakraṃ mahac cāpi jvalanodgāribhir mukhaiḥR_7,006.047.1
rākṣasānām upari vai bhramate kālacakravatR_7,006.047.2
tān acintyamahotpātān rākṣasā balagarvitāḥR_7,006.048.1
yanty eva na nivartante mṛtyupāśāvapāśitāḥR_7,006.048.2
mālyavāṃś ca sumālī ca mālī ca rajanīcarāḥR_7,006.049.1
āsan puraḥsarās teṣāṃ kratūnām iva pāvakāḥR_7,006.049.2
mālyavantaṃ tu te sarve mālyavantam ivācalamR_7,006.050.1
niśācarā āśrayante dhātāram iva dehinaḥR_7,006.050.2
tad balaṃ rākṣasendrāṇāṃ mahābhraghananāditamR_7,006.051.1
jayepsayā devalokaṃ yayau mālī vaśe sthitamR_7,006.051.2
rākṣasānāṃ samudyogaṃ taṃ tu nārāyaṇaḥ prabhuḥR_7,006.052.1
devadūtād upaśrutya dadhre yuddhe tato manaḥR_7,006.052.2
sa devasiddharṣimahoragaiś ca gandharvamukhyāpsarasopagītaḥR_7,006.053.1
samāsasādāmaraśatrusainyaṃ cakrāsisīrapravarādidhārīR_7,006.053.2
suparṇapakṣānilanunnapakṣaṃ bhramatpatākaṃ pravikīrṇaśastramR_7,006.054.1
cacāla tad rākṣasarājasainyaṃ calopalo nīla ivācalendraḥR_7,006.054.2
tatha śitaiḥ śoṇitamāṃsarūṣitair yugāntavaiśvānaratulyavigrahaiḥR_7,006.055.1
niśācarāḥ saṃparivārya mādhavaṃ varāyudhair nirbibhiduḥ sahasraśaḥR_7,006.055.2
nārāyaṇagiriṃ te tu garjanto rākṣasāmbudāḥR_7,007.001.1
avarṣann iṣuvarṣeṇa varṣeṇādrim ivāmbudāḥR_7,007.001.2
śyāmāvadātas tair viṣṇur nīlair naktaṃcarottamaiḥR_7,007.002.1
vṛto 'ñjanagirīvāsīd varṣamāṇaiḥ payodharaiḥR_7,007.002.2
śalabhā iva kedāraṃ maśakā iva parvatamR_7,007.003.1
yathāmṛtaghaṭaṃ jīvā makarā iva cārṇavamR_7,007.003.2
tathā rakṣodhanur muktā vajrānilamanojavāḥR_7,007.004.1
hariṃ viśanti sma śarā lokāstam iva paryayeR_7,007.004.2
syandanaiḥ syandanagatā gajaiś ca gajadhūr gatāḥR_7,007.005.1
aśvārohāḥ sadaśvaiś ca pādātāś cāmbare carāḥR_7,007.005.2
rākṣasendrā girinibhāḥ śaraśaktyṛṣṭitomaraiḥR_7,007.006.1
nirucchvāsaṃ hariṃ cakruḥ prāṇāyāma iva dvijamR_7,007.006.2
niśācarais tudyamāno mīnair iva mahātimiḥR_7,007.007.1
śārṅgam āyamya gātrāṇi rākṣasānāṃ mahāhaveR_7,007.007.2
śaraiḥ pūrṇāyatotsṛṣṭair vajravaktrair manojavaiḥR_7,007.008.1
ciccheda tilaśo viṣṇuḥ śataśo 'tha sahasraśaḥR_7,007.008.2
vidrāvya śaravarṣaṃ taṃ varṣaṃ vāyur ivotthitamR_7,007.009.1
pāñcajanyaṃ mahāśaṅkhaṃ pradadhmau puruṣottamaḥR_7,007.009.2
so 'mbujo hariṇā dhmātaḥ sarvaprāṇena śaṅkharāṭR_7,007.010.1
rarāsa bhīmanihrādo yugānte jalado yathāR_7,007.010.2
śaṅkharājaravaḥ so 'tha trāsayām āsa rākṣasānR_7,007.011.1
mṛgarāja ivāraṇye samadān iva kuñjarānR_7,007.011.2
na śekur aśvāḥ saṃsthātuṃ vimadāḥ kuñjarābhavanR_7,007.012.1
syandanebhyaś cyutā yodhāḥ śaṅkharāvitadurbalāḥR_7,007.012.2
śārṅgacāpavinirmuktā vajratulyānanāḥ śarāḥR_7,007.013.1
vidārya tāni rakṣāṃsi supuṅkhā viviśuḥ kṣitimR_7,007.013.2
bhidyamānāḥ śaraiś cānye nārāyaṇadhanuścyutaiḥR_7,007.014.1
nipetū rākṣasā bhīmāḥ śailā vajrahatā ivaR_7,007.014.2
vraṇair vraṇakarārīṇām adhokṣajaśarodbhavaiḥR_7,007.015.1
asṛk kṣaranti dhārābhiḥ svarṇadhārām ivācalāḥR_7,007.015.2
śaṅkharājaravaś cāpi śārṅgacāparavas tathāR_7,007.016.1
rākṣasānāṃ ravāṃś cāpi grasate vaiṣṇavo ravaḥR_7,007.016.2
sūryād iva karā ghorā ūrmayaḥ sāgarād ivaR_7,007.017.1
parvatād iva nāgendrā vāryoghā iva cāmbudātR_7,007.017.2
tathā bāṇā vinirmuktāḥ śārṅgān narāyaṇeritāḥR_7,007.018.1
nirdhāvantīṣavas tūrṇaṃ śataśo 'tha sahasraśaḥR_7,007.018.2
śarabheṇa yathā siṃhāḥ siṃhena dviradā yathāR_7,007.019.1
dviradena yathā vyāghrā vyāghreṇa dvīpino yathāR_7,007.019.2
dvīpinā ca yathā śvānaḥ śunā mārjārakā yathāR_7,007.020.1
mārjāreṇa yathā sarpāḥ sarpeṇa ca yathākhavaḥR_7,007.020.2
tathā te rākṣasā yuddhe viṣṇunā prabhaviṣṇunāR_7,007.021.1
dravanti drāvitāś caiva śāyitāś ca mahītaleR_7,007.021.2
rākṣasānāṃ sahasrāṇi nihatya madhusūdanaḥR_7,007.022.1
vārijaṃ nādayām āsa toyadaṃ surarāḍ ivaR_7,007.022.2
nārāyaṇaśaragrastaṃ śaṅkhanādasuvihvalamR_7,007.023.1
yayau laṅkām abhimukhaṃ prabhagnaṃ rākṣasaṃ balamR_7,007.023.2
prabhagne rākṣasabale nārāyaṇaśarāhateR_7,007.024.1
sumālī śaravarṣeṇa āvavāra raṇe harimR_7,007.024.2
utkṣipya hemābharaṇaṃ karaṃ karam iva dvipaḥR_7,007.025.1
rarāsa rākṣaso harṣāt sataḍit toyado yathāR_7,007.025.2
sumāler nardatas tasya śiro jvalitakuṇḍalamR_7,007.026.1
ciccheda yantur aśvāś ca bhrāntās tasya tu rakṣasaḥR_7,007.026.2
tair aśvair bhrāmyate bhrāntaiḥ sumālī rākṣaseśvaraḥR_7,007.027.1
indriyāśvair yathā bhrāntair dhṛtihīno yathā naraḥR_7,007.027.2
māler dhanuścyutā bāṇāḥ kārtasvaravibhūṣitāḥR_7,007.028.1
viviśur harim āsādya krauñcaṃ patrarathā ivaR_7,007.028.2
ardyamānaḥ śaraiḥ so 'tha mālimuktaiḥ sahasraśaḥR_7,007.029.1
cukṣubhe na raṇe viṣṇur jitendriya ivādhibhiḥR_7,007.029.2
atha maurvī svanaṃ kṛtvā bhagavān bhūtabhāvanaḥR_7,007.030.1
mālinaṃ prati bāṇaughān sasarjāsigadādharaḥR_7,007.030.2
te mālideham āsādya vajravidyutprabhāḥ śarāḥR_7,007.031.1
pibanti rudhiraṃ tasya nāgā iva purāmṛtamR_7,007.031.2
mālinaṃ vimukhaṃ kṛtvā mālimauliṃ harir balātR_7,007.032.1
rathaṃ ca sadhvajaṃ cāpaṃ vājinaś ca nyapātayatR_7,007.032.2
virathas tu gadāṃ gṛhya mālī naktaṃcarottamaḥR_7,007.033.1
āpupluve gadāpāṇir giryagrād iva keṣarīR_7,007.033.2
sa tayā garuḍaṃ saṃkhye īśānam iva cāntakaḥR_7,007.034.1
lalāṭadeśe 'bhyahanad vajreṇendro yathācalamR_7,007.034.2
gadayābhihatas tena mālinā garuḍo bhṛśamR_7,007.035.1
raṇāt parāṅmukhaṃ devaṃ kṛtavān vedanāturaḥR_7,007.035.2
parāṅmukhe kṛte deve mālinā garuḍena vaiR_7,007.036.1
udatiṣṭhan mahānādo rakṣasām abhinardatāmR_7,007.036.2
rakṣasāṃ nadatāṃ nādaṃ śrutvā harihayānujaḥR_7,007.037.1
parāṅmukho 'py utsasarja cakraṃ mālijighāṃsayāR_7,007.037.2
tat sūryamaṇḍalābhāsaṃ svabhāsā bhāsayan nabhaḥR_7,007.038.1
kālacakranibhaṃ cakraṃ māleḥ śīrṣam apātayatR_7,007.038.2
tacchiro rākṣasendrasya cakrotkṛttaṃ vibhīṣaṇamR_7,007.039.1
papāta rudhirodgāri purā rāhuśiro yathāR_7,007.039.2
tataḥ suraiḥ susaṃhṛṣṭaiḥ sarvaprāṇasamīritaḥR_7,007.040.1
siṃhanādaravo muktaḥ sādhu deveti vādibhiḥR_7,007.040.2
mālinaṃ nihataṃ dṛṣṭvā sumālī malyavān apiR_7,007.041.1
sabalau śokasaṃtaptau laṅkāṃ prati vidhāvitauR_7,007.041.2
garuḍas tu samāśvastaḥ saṃnivṛtya mahāmanāḥR_7,007.042.1
rākṣasān drāvayām āsa pakṣavātena kopitaḥR_7,007.042.2
nārāyaṇo 'pīṣuvarāśanībhir vidārayām āsa dhanuḥpramuktaiḥR_7,007.043.1
naktaṃcarān muktavidhūtakeśān yathāśanībhiḥ sataḍinmahendraḥR_7,007.043.2
bhinnātapatraṃ patamānaśastraṃ śarair apadhvastaviśīrṇadehamR_7,007.044.1
viniḥsṛtāntraṃ bhayalolanetraṃ balaṃ tad unmattanibhaṃ babhūvaR_7,007.044.2
siṃhārditānām iva kuñjarāṇāṃ niśācarāṇāṃ saha kuñjarāṇāmR_7,007.045.1
ravāś ca vegāś ca samaṃ babhūvuḥ purāṇasiṃhena vimarditānāmR_7,007.045.2
saṃchādyamānā haribāṇajālaiḥ svabāṇajālāni samutsṛjantaḥR_7,007.046.1
dhāvanti naktaṃcarakālameghā vāyupraṇunnā iva kālameghāḥR_7,007.046.2
cakraprahārair vinikṛttaśīrṣāḥ saṃcūrṇitāṅgāś ca gadāprahāraiḥR_7,007.047.1
asiprahārair bahudhā vibhaktāḥ patanti śailā iva rākṣasendrāḥR_7,007.047.2
cakrakṛttāsyakamalā gadāsaṃcūrṇitorasaḥR_7,007.048.1
lāṅgalaglapitagrīvā musalair bhinnamastakāḥR_7,007.048.2
ke cic caivāsinā chinnās tathānye śaratāḍitāḥR_7,007.049.1
nipetur ambarāt tūrṇaṃ rākṣasāḥ sāgarāmbhasiR_7,007.049.2
tadāmbaraṃ vigalitahārakuṇḍalair niśācarair nīlabalāhakopamaiḥR_7,007.050.1
nipātyamānair dadṛśe nirantaraṃ nipātyamānair iva nīlaparvataiḥR_7,007.050.2
hanyamāne bale tasmin padmanābhena pṛṣṭhataḥR_7,008.001.1
mālyavān saṃnivṛtto 'tha velātiga ivārṇavaḥR_7,008.001.2
saṃraktanayanaḥ kopāc calan maulir niśācaraḥR_7,008.002.1
padmanābham idaṃ prāha vacanaṃ paruṣaṃ tadāR_7,008.002.2
nārāyaṇa na jānīṣe kṣatradharmaṃ sanātanamR_7,008.003.1
ayuddhamanaso bhagnān yo 'smān haṃsi yathetaraḥR_7,008.003.2
parāṅmukhavadhaṃ pāpaṃ yaḥ karoti sureśvaraR_7,008.004.1
sa hantā na gataḥ svargaṃ labhate puṇyakarmaṇāmR_7,008.004.2
yuddhaśraddhātha vā te 'sti śaṅkhacakragadādharaR_7,008.005.1
ahaṃ sthito 'smi paśyāmi balaṃ darśaya yat tavaR_7,008.005.2
yuṣmatto bhayabhītānāṃ devānāṃ vai mayābhayamR_7,008.006.1
rākṣasotsādanaṃ dattaṃ tad etad anupālyateR_7,008.006.2
prāṇair api priyaṃ kāryaṃ devānāṃ hi sadā mayāR_7,008.007.1
so 'haṃ vo nihaniṣyāmi rasātalagatān apiR_7,008.007.2
devam evaṃ bruvāṇaṃ tu raktāmburuhalocanamR_7,008.008.1
śaktyā bibheda saṃkruddho rākṣasendro rarāsa caR_7,008.008.2
mālyavad bhujanirmuktā śaktir ghaṇṭākṛtasvanāR_7,008.009.1
harer urasi babhrāja meghastheva śatahradāR_7,008.009.2
tatas tām eva cotkṛṣya śaktiṃ śaktidharapriyaḥR_7,008.010.1
mālyavantaṃ samuddiśya cikṣepāmburuhekṣaṇaḥR_7,008.010.2
skandotsṛṣṭeva sā śaktir govindakaraniḥsṛtāR_7,008.011.1
kāṅkṣantī rākṣasaṃ prāyān maholkevāñjanācalamR_7,008.011.2
sā tasyorasi vistīrṇe hārabhāsāvabhāsiteR_7,008.012.1
apatad rākṣasendrasya girikūṭa ivāśaniḥR_7,008.012.2
tayā bhinnatanutrāṇāḥ prāviśad vipulaṃ tamaḥR_7,008.013.1
mālyavān punar āśvastas tasthau girir ivācalaḥR_7,008.013.2
tataḥ kārṣṇāyasaṃ śūlaṃ kaṇṭakair bahubhiś citamR_7,008.014.1
pragṛhyābhyahanad devaṃ stanayor antare dṛḍhamR_7,008.014.2
tathaiva raṇaraktas tu muṣṭinā vāsavānujamR_7,008.015.1
tāḍayitvā dhanurmātram apakrānto niśācaraḥR_7,008.015.2
tato 'mbare mahāñ śabdaḥ sādhu sādhv iti cotthitaḥR_7,008.016.1
āhatya rākṣaso viṣṇuṃ garuḍaṃ cāpy atāḍayatR_7,008.016.2
vainateyas tataḥ kruddhaḥ pakṣavātena rākṣasaṃR_7,008.017.1
vyapohad balavān vāyuḥ śuṣkaparṇacayaṃ yathāR_7,008.017.2
dvijendrapakṣavātena drāvitaṃ dṛśya pūrvajamR_7,008.018.1
sumālī svabalaiḥ sārdhaṃ laṅkām abhimukho yayauR_7,008.018.2
pakṣavātabaloddhūto mālyavān api rākṣasaḥR_7,008.019.1
svabalena samāgamya yayau laṅkāṃ hriyā vṛtaḥR_7,008.019.2
evaṃ te rākṣasā rāma hariṇā kamalekṣaṇaR_7,008.020.1
bahuśaḥ saṃyuge bhagnā hatapravaranāyakāḥR_7,008.020.2
aśaknuvantas te viṣṇuṃ pratiyoddhuṃ bhayārditāḥR_7,008.021.1
tyaktvā laṅkāṃ gatā vastuṃ pātālaṃ sahapatnayaḥR_7,008.021.2
sumālinaṃ samāsādya rākṣasaṃ raghunandanaR_7,008.022.1
sthitāḥ prakhyātavīryās te vaṃśe sālakaṭaṅkaṭeR_7,008.022.2
sumālī mālyavān mālī ye ca teṣāṃ puraḥsarāḥR_7,008.023.1
sarva ete mahābhāga rāvaṇād balavattarāḥR_7,008.023.2
na cānyo rakṣasāṃ hantā sureṣv api puraṃjayaR_7,008.024.1
ṛte nārāyaṇaṃ devaṃ śaṅkhacakragadādharamR_7,008.024.2
bhavān nārāyaṇo devaś caturbāhuḥ sanātanaḥR_7,008.025.1
rākṣasān hantum utpanno ajeyaḥ prabhur avyayaḥR_7,008.025.2
kasya cit tv atha kālasya sumālī nāma rākṣasaḥR_7,009.001.1
rasātalān martyalokaṃ sarvaṃ vai vicacāra haR_7,009.001.2
kanyāṃ duhitaraṃ gṛhya vinā padmam iva śriyamR_7,009.002.1
athāpaśyat sa gacchantaṃ puṣpakeṇa dhaneśvaramR_7,009.002.2
taṃ dṛṣṭvāmarasaṃkāśaṃ gacchantaṃ pāvakopamamR_7,009.003.1
athābbravīt sutāṃ rakṣaḥ kaikasīṃ nāma nāmataḥR_7,009.003.2
putri pradānakālo 'yaṃ yauvanaṃ te 'tivartateR_7,009.004.1
tvatkṛte ca vayaṃ sarve yantritā dharmabuddhayaḥR_7,009.004.2
tvaṃ hi sarvaguṇopetā śrīḥ sapadmeva putrikeR_7,009.005.1
pratyākhyānāc ca bhītais tvaṃ na varaiḥ pratigṛhyaseR_7,009.005.2
kanyāpitṛtvaṃ duḥkhaṃ hi sarveṣāṃ mānakāṅkṣiṇāmR_7,009.006.1
na jñāyate ca kaḥ kanyāṃ varayed iti putrikeR_7,009.006.2
mātuḥ kulaṃ pitṛkulaṃ yatra caiva pradīyateR_7,009.007.1
kulatrayaṃ sadā kanyā saṃśaye sthāpya tiṣṭhatiR_7,009.007.2
sā tvaṃ munivaraśreṣṭhaṃ prajāpatikulodbhavamR_7,009.008.1
gaccha viśravasaṃ putri paulastyaṃ varaya svayamR_7,009.008.2
īdṛśās te bhaviṣyanti putrāḥ putri na saṃśayaḥR_7,009.009.1
tejasā bhāskarasamā yādṛśo 'yaṃ dhaneśvaraḥR_7,009.009.2
etasminn antare rāma pulastyatanayo dvijaḥR_7,009.010.1
agnihotram upātiṣṭhac caturtha iva pāvakaḥR_7,009.010.2
sā tu tāṃ dāruṇāṃ velām acintya pitṛgauravātR_7,009.011.1
upasṛtyāgratas tasya caraṇādhomukhī sthitāR_7,009.011.2
sa tu tāṃ vīkṣya suśroṇīṃ pūrṇacandranibhānanāmR_7,009.012.1
abravīt paramodāro dīpyamāna ivaujasāR_7,009.012.2
bhadre kasyāsi duhitā kuto vā tvam ihāgatāR_7,009.013.1
kiṃ kāryaṃ kasya vā hetos tattvato brūhi śobhaneR_7,009.013.2
evam uktā tu sā kanyā kṛtāñjalir athābravītR_7,009.014.1
ātmaprabhāvena mune jñātum arhasi me matamR_7,009.014.2
kiṃ tu viddhi hi māṃ brahmañ śāsanāt pitur āgatāmR_7,009.015.1
kaikasī nāma nāmnāhaṃ śeṣaṃ tvaṃ jñātum arhasiR_7,009.015.2
sa tu gatvā munir dhyānaṃ vākyam etad uvāca haR_7,009.016.1
vijñātaṃ te mayā bhadre kāraṇaṃ yan manogatamR_7,009.016.2
dāruṇāyāṃ tu velāyāṃ yasmāt tvaṃ mām upasthitāR_7,009.017.1
śṛṇu tasmāt sutān bhadre yādṛśāñ janayiṣyasiR_7,009.017.2
dāruṇān dāruṇākārān dāruṇābhijanapriyānR_7,009.018.1
prasaviṣyasi suśroṇi rākṣasān krūrakarmaṇaḥR_7,009.018.2
sā tu tad vacanaṃ śrutvā praṇipatyābravīd vacaḥR_7,009.019.1
bhagavan nedṛśāḥ putrās tvatto 'rhā brahmayonitaḥR_7,009.019.2
athābravīn munis tatra paścimo yas tavātmajaḥR_7,009.020.1
mama vaṃśānurūpaś ca dharmātmā ca bhaviṣyatiR_7,009.020.2
evam uktā tu sā kanyā rāma kālena kena citR_7,009.021.1
janayām āsa bībhatsaṃ rakṣorūpaṃ sudāruṇamR_7,009.021.2
daśaśīrṣaṃ mahādaṃṣṭraṃ nīlāñjanacayopamamR_7,009.022.1
tāmrauṣṭhaṃ viṃśatibhujaṃ mahāsyaṃ dīptamūrdhajamR_7,009.022.2
jātamātre tatas tasmin sajvālakavalāḥ śivāḥR_7,009.023.1
kravyādāś cāpasavyāni maṇḍalāni pracakrireR_7,009.023.2
vavarṣa rudhiraṃ devo meghāś ca kharanisvanāḥR_7,009.024.1
prababhau na ca khe sūryo maholkāś cāpatan bhuviR_7,009.024.2
atha nāmākarot tasya pitāmahasamaḥ pitāR_7,009.025.1
daśaśīrṣaḥ prasūto 'yaṃ daśagrīvo bhaviṣyatiR_7,009.025.2
tasya tv anantaraṃ jātaḥ kumbhakarṇo mahābalaḥR_7,009.026.1
pramāṇād yasya vipulaṃ pramāṇaṃ neha vidyateR_7,009.026.2
tataḥ śūrpaṇakhā nāma saṃjajñe vikṛtānanāR_7,009.027.1
vibhīṣaṇaś ca dharmātmā kaikasyāḥ paścimaḥ sutaḥR_7,009.027.2
te tu tatra mahāraṇye vavṛdhuḥ sumahaujasaḥR_7,009.028.1
teṣāṃ krūro daśagrīvo lokodvegakaro 'bhavatR_7,009.028.2
kumbhakarṇaḥ pramattas tu maharṣīn dharmasaṃśritānR_7,009.029.1
trailokyaṃ trāsayan duṣṭo bhakṣayan vicacāra haR_7,009.029.2
vibhīṣaṇas tu dharmātmā nityaṃ dharmapathe sthitaḥR_7,009.030.1
svādhyāyaniyatāhāra uvāsa niyatendriyaḥR_7,009.030.2
atha vitteśvaro devas tatra kālena kena citR_7,009.031.1
āgacchat pitaraṃ draṣṭuṃ puṣpakeṇa mahaujasaṃR_7,009.031.2
taṃ dṛṣṭvā kaikasī tatra jvalantam iva tejasāR_7,009.032.1
āsthāya rākṣasīṃ buddhiṃ daśagrīvam uvāca haR_7,009.032.2
putravaiśravaṇaṃ paśya bhrātaraṃ tejasā vṛtamR_7,009.033.1
bhrātṛbhāve same cāpi paśyātmānaṃ tvam īdṛśamR_7,009.033.2
daśagrīva tathā yatnaṃ kuruṣvāmitavikramaR_7,009.034.1
yathā bhavasi me putra śīghraṃ vaiśvaraṇopamaḥR_7,009.034.2
mātus tad vacanaṃ śrutvā daśagrīvaḥ pratāpavānR_7,009.035.1
amarṣam atulaṃ lebhe pratijñāṃ cākarot tadāR_7,009.035.2
satyaṃ te pratijānāmi tulyo bhrātrādhiko 'pi vāR_7,009.036.1
bhaviṣyāmy acirān mātaḥ saṃtāpaṃ tyaja hṛdgatamR_7,009.036.2
prāpsyāmi tapasā kāmam iti kṛtvādhyavasya caR_7,009.037.1
āgacchad ātmasiddhyarthaṃ gokarṇasyāśramaṃ śubhamR_7,009.037.2
athābravīd dvijaṃ rāmaḥ kathaṃ te bhrātaro vaneR_7,010.001.1
kīdṛśaṃ tu tadā brahmaṃs tapaś cerur mahāvratāḥR_7,010.001.2
agastyas tv abravīt tatra rāmaṃ prayata mānasaṃR_7,010.002.1
tāṃs tān dharmavidhīṃs tatra bhrātaras te samāviśanR_7,010.002.2
kumbhakarṇas tadā yatto nityaṃ dharmaparāyaṇaḥR_7,010.003.1
tatāpa graiṣmike kāle pañcasv agniṣv avasthitaḥR_7,010.003.2
varṣe meghodakaklinno vīrāsanam asevataR_7,010.004.1
nityaṃ ca śaiśire kāle jalamadhyapratiśrayaḥR_7,010.004.2
evaṃ varṣasahasrāṇi daśa tasyāticakramuḥR_7,010.005.1
dharme prayatamānasya satpathe niṣṭhitasya caR_7,010.005.2
vibhīṣaṇas tu dharmātmā nityaṃ dharmaparaḥ śuciḥR_7,010.006.1
pañcavarṣasahasrāṇi pādenaikena tasthivānR_7,010.006.2
samāpte niyame tasya nanṛtuś cāpsarogaṇāḥR_7,010.007.1
papāta puṣpavarṣaṃ ca kṣubhitāś cāpi devatāḥR_7,010.007.2
pañcavarṣasahasrāṇi sūryaṃ caivānvavartataR_7,010.008.1
tasthau cordhvaśiro bāhuḥ svādhyāyadhṛtamānasaḥR_7,010.008.2
evaṃ vibhīṣaṇasyāpi gatāni niyatātmanaḥR_7,010.009.1
daśavarṣasahasrāṇi svargasthasyeva nandaneR_7,010.009.2
daśavarṣasahasraṃ tu nirāhāro daśānanaḥR_7,010.010.1
pūrṇe varṣasahasre tu śiraś cāgnau juhāva saḥR_7,010.010.2
evaṃ varṣasahasrāṇi nava tasyāticakramuḥR_7,010.011.1
śirāṃsi nava cāpy asya praviṣṭāni hutāśanamR_7,010.011.2
atha varṣasahasre tu daśame daśamaṃ śiraḥR_7,010.012.1
chettukāmaḥ sa dharmātmā prāptaś cātra pitāmahaḥR_7,010.012.2
pitāmahas tu suprītaḥ sārdhaṃ devair upasthitaḥR_7,010.013.1
vatsa vatsa daśagrīva prīto 'smīty abhyabhāṣataR_7,010.013.2
śīghraṃ varaya dharmajña varo yas te 'bhikāṅkṣitaḥR_7,010.014.1
kiṃ te kāmaṃ karomy adya na vṛthā te pariśramaḥR_7,010.014.2
tato 'bravīd daśagrīvaḥ prahṛṣṭenāntarātmanāR_7,010.015.1
praṇamya śirasā devaṃ harṣagadgadayā girāR_7,010.015.2
bhagavan prāṇināṃ nityaṃ nānyatra maraṇād bhayamR_7,010.016.1
nāsti mṛtyusamaḥ śatrur amaratvam ato vṛṇeR_7,010.016.2
suparṇanāgayakṣāṇāṃ daityadānavarakṣasāmR_7,010.017.1
avadhyaḥ syāṃ prajādhyakṣa devatānāṃ ca śāśvatamR_7,010.017.2
na hi cintā mamānyeṣu prāṇiṣv amarapūjitaR_7,010.018.1
tṛṇabhūtā hi me sarve prāṇino mānuṣādayaḥR_7,010.018.2
evam uktas tu dharmātmā daśagrīveṇa rakṣasāR_7,010.019.1
uvāca vacanaṃ rāma saha devaiḥ pitāmahaḥR_7,010.019.2
bhaviṣyaty evam evaitat tava rākṣasapuṃgavaR_7,010.020.1
śṛṇu cāpi vaco bhūyaḥ prītasyeha śubhaṃ mamaR_7,010.020.2
hutāni yāni śīrṣāṇi pūrvam agnau tvayānaghaR_7,010.021.1
punas tāni bhaviṣyanti tathaiva tava rākṣasaR_7,010.021.2
evaṃ pitāmahoktasya daśagrīvasya rakṣasaḥR_7,010.022.1
agnau hutāni śīrṣāṇi yāni tāny utthitāni vaiR_7,010.022.2
evam uktvvā tu taṃ rāma daśagrīvaṃ prajāpatiḥR_7,010.023.1
vibhīṣaṇam athovāca vākyaṃ lokapitāmahaḥR_7,010.023.2
vibhīṣaṇa tvayā vatsa dharmasaṃhitabuddhināR_7,010.024.1
parituṣṭo 'smi dharmajña varaṃ varaya suvrataR_7,010.024.2
vibhīṣaṇas tu dharmātmā vacanaṃ prāha sāñjaliḥR_7,010.025.1
vṛtaḥ sarvaguṇair nityaṃ candramā iva raśmibhiḥR_7,010.025.2
bhagavan kṛtakṛtyo 'haṃ yan me lokaguruḥ svayamR_7,010.026.1
prīto yadi tvaṃ dātavyaṃ varaṃ me śṛṇu suvrataR_7,010.026.2
yā yā me jāyate buddhir yeṣu yeṣv āśrameṣv ihaR_7,010.027.1
sā sā bhavatu dharmiṣṭhā taṃ taṃ dharmaṃ ca pālayeR_7,010.027.2
eṣa me paramodāra varaḥ paramako mataḥR_7,010.028.1
na hi dharmābhiraktānāṃ loke kiṃ cana durlabhamR_7,010.028.2
atha prajāpatiḥ prīto vibhīṣaṇam uvāca haR_7,010.029.1
dharmiṣṭhas tvaṃ yathā vatsa tathā caitad bhaviṣyatiR_7,010.029.2
yasmād rākṣasayonau te jātasyāmitrakarṣaṇaR_7,010.030.1
nādharme jāyate buddhir amaratvaṃ dadāmi teR_7,010.030.2
kumbhakarṇāya tu varaṃ prayacchantam ariṃdamaR_7,010.031.1
prajāpatiṃ surāḥ sarve vākyaṃ prāñjalayo 'bruvanR_7,010.031.2
na tāvat kumbhakarṇāya pradātavyo varas tvayāR_7,010.032.1
jānīṣe hi yathā lokāṃs trāsayaty eṣa durmatiḥR_7,010.032.2
nandane 'psarasaḥ sapta mahendrānucarā daśaR_7,010.033.1
anena bhakṣitā brahman ṛṣayo mānuṣās tathāR_7,010.033.2
varavyājena moho 'smai dīyatām amitaprabhaR_7,010.034.1
lokānāṃ svasti caiva syād bhaved asya ca saṃnatiḥR_7,010.034.2
evam uktaḥ surair brahmācintayat padmasaṃbhavaḥR_7,010.035.1
cintitā copatasthe 'sya pārśvaṃ devī sarasvatīR_7,010.035.2
prāñjaliḥ sā tu parśvasthā prāha vākyaṃ sarasvatīR_7,010.036.1
iyam asmy āgatā devakiṃ kāryaṃ karavāṇy ahamR_7,010.036.2
prajāpatis tu tāṃ prāptāṃ prāha vākyaṃ sarasvatīmR_7,010.037.1
vāṇi tvaṃ rākṣasendrasya bhava yā devatepsitāR_7,010.037.2
tathety uktvā praviṣṭā sā prajāpatir athābravītR_7,010.038.1
kumbhakarṇa mahābāho varaṃ varaya yo mataḥR_7,010.038.2
kumbhakarṇas tu tad vākyaṃ śrutvā vacanam abravītR_7,010.039.1
svaptuṃ varṣāṇy anekāni devadeva mamepsitamR_7,010.039.2
evam astv iti taṃ coktvā saha devaiḥ pitāmahaḥR_7,010.040.1
devī sarasvatī caiva muktvā taṃ prayayau divamR_7,010.040.2
kumbhakarṇas tu duṣṭātmā cintayām āsa duḥkhitaḥR_7,010.041.1
kīrdṛśaṃ kiṃ nv idaṃ vākyaṃ mamādya vadanāc cyutamR_7,010.041.2
evaṃ labdhavarāḥ sarve bhrātaro dīptatejasaḥR_7,010.042.1
śleṣmātakavanaṃ gatvā tatra te nyavasan sukhamR_7,010.042.2
sumālī varalabdhāṃs tu jñātvā tān vai niśācarānR_7,011.001.1
udatiṣṭhad bhayaṃ tyaktvā sānugaḥ sa rasātalātR_7,011.001.2
mārīcaś ca prahastaś ca virūpākṣo mahodaraḥR_7,011.002.1
udatiṣṭhan susaṃrabdhāḥ sacivās tasya rakṣasaḥR_7,011.002.2
sumālī caiva taiḥ sarvair vṛto rākṣasapuṃgavaiḥR_7,011.003.1
abhigamya daśagrīvaṃ pariṣvajyedam abravītR_7,011.003.2
diṣṭyā te putrasaṃprāptaś cintito 'yaṃ manorathaḥR_7,011.004.1
yas tvaṃ tribhuvaṇaśreṣṭhāl labdhavān varam īdṛśamR_7,011.004.2
yatkṛte ca vayaṃ laṅkāṃ tyaktvā yātā rasātalamR_7,011.005.1
tad gataṃ no mahābāho mahad viṣṇukṛtaṃ bhayamR_7,011.005.2
asakṛt tena bhagnā hi parityajya svam ālayamR_7,011.006.1
vidrutāḥ sahitāḥ sarve praviṣṭāḥ sma rasātalamR_7,011.006.2
asmadīyā ca laṅkeyaṃ nagarī rākṣasoṣitāR_7,011.007.1
niveśitā tava bhrātrā dhanādhyakṣeṇa dhīmatāR_7,011.007.2
yadi nāmātra śakyaṃ syāt sāmnā dānena vānaghaR_7,011.008.1
tarasā vā mahābāho pratyānetuṃ kṛtaṃ bhavetR_7,011.008.2
tvaṃ ca laṅkeśvaras tāta bhaviṣyasi na saṃśayaḥR_7,011.009.1
sarveṣāṃ naḥ prabhuś caiva bhaviṣyasi mahābalaR_7,011.009.2
athābravīd daśagrīvo mātāmaham upasthitamR_7,011.010.1
vitteśo gurur asmākaṃ nārhasy evaṃ prabhāṣitumR_7,011.010.2
uktavantaṃ tathā vākyaṃ daśagrīvaṃ niśācaraḥR_7,011.011.1
prahastaḥ praśritaṃ vākyam idam āha sakāraṇamR_7,011.011.2
daśagrīva mahābāho nārhas tvaṃ vaktum īdṛśamR_7,011.012.1
saubhrātraṃ nāsti śūrāṇāṃ śṛṇu cedaṃ vaco mamaR_7,011.012.2
aditiś ca ditiś caiva bhaginyau sahite kilaR_7,011.013.1
bhārye paramarūpiṇyau kaśyapasya prajāpateḥR_7,011.013.2
aditir janayām āsa devāṃs tribhuvaṇeśvarānR_7,011.014.1
ditis tv ajanayad daityān kaśyapasyātmasaṃbhavānR_7,011.014.2
daityānāṃ kila dharmajña pureyaṃ savanārṇavāR_7,011.015.1
saparvatā mahī vīra te 'bhavan prabhaviṣṇavaḥR_7,011.015.2
nihatya tāṃs tu samare viṣṇunā prabhaviṣṇunāR_7,011.016.1
devānāṃ vaśam ānītaṃ trailokyam idam avyayamR_7,011.016.2
naitad eko bhavān eva kariṣyati viparyayamR_7,011.017.1
surair ācaritaṃ pūrvaṃ kuruṣvaitad vaco mamaR_7,011.017.2
evam ukto daśagrīvaḥ prahastena durātmanāR_7,011.018.1
cintayitvā muhūrtaṃ vai bāḍham ity eva so 'bravītR_7,011.018.2
sa tu tenaiva harṣeṇa tasminn ahani vīryavānR_7,011.019.1
vanaṃ gato daśagrīvaḥ saha taiḥ kṣaṇadācaraiḥR_7,011.019.2
trikūṭasthaḥ sa tu tadā daśagrīvo niśācaraḥR_7,011.020.1
preṣayām āsa dautyena prahastaṃ vākyakovidamR_7,011.020.2
prahasta śīghraṃ gatvā tvaṃ brūhi nairṛtapuṃgavamR_7,011.021.1
vacanān mama vitteśaṃ sāmapūrvam idaṃ vacaḥR_7,011.021.2
iyaṃ laṅkā purī rājan rākṣasānāṃ mahātmanāmR_7,011.022.1
tvayā niveśitā saumya naitad yuktaṃ tavānaghaR_7,011.022.2
tad bhavān yadi sāmnaitāṃ dadyād atulavikramaR_7,011.023.1
kṛtā bhaven mama prītir dharmaś caivānupālitaḥR_7,011.023.2
ity uktaḥ sa tadā gatvā prahasto vākyakovidaḥR_7,011.024.1
daśagrīvavacaḥ sarvaṃ vitteśāya nyavedayatR_7,011.024.2
prahastād api saṃśrutya devo vaiśravaṇo vacaḥR_7,011.025.1
pratyuvāca prahastaṃ taṃ vākyaṃ vākyaviśāradaḥR_7,011.025.2
brūhi gaccha daśagrīvaṃ purī rājyaṃ ca yan mamaR_7,011.026.1
tavāpy etan mahābāho bhuṅkṣvaitad dhatakaṇṭakamR_7,011.026.2
sarvaṃ kartāsmi bhadraṃ te rākṣaseśa vaco 'cirātR_7,011.027.1
kiṃ tu tāvat pratīkṣasva pitur yāvan nivedayeR_7,011.027.2
evam uktvā dhanādhyakṣo jagāma pitur antikamR_7,011.028.1
abhivādya guruṃ prāha rāvaṇasya yadīpsitamR_7,011.028.2
dīyatāṃ nagarī laṅkā pūrvaṃ rakṣogaṇoṣitāR_7,011.029.1
mayātra yad anuṣṭheyaṃ tan mamācakṣva suvrataR_7,011.029.2
brahmarṣis tv evam ukto 'sau viśravā munipuṃgavaḥR_7,011.030.1
uvāca dhanadaṃ vākyaṃ śṛṇu putra vaco mamaR_7,011.030.2
daśagrīvo mahābāhur uktavān mama saṃnidhauR_7,011.031.1
mayā nirbhartsitaś cāsīd bahudhoktaḥ sudurmatiḥR_7,011.031.2
sa krodhena mayā cokto dhvaṃsasveti punaḥ punaḥR_7,011.032.1
śreyo'bhiyuktaṃ dharmyaṃ ca śṛṇu putra vaco mamaR_7,011.032.2
varapradānasaṃmūḍho mānyāmānyaṃ sudurmatiḥR_7,011.033.1
na vetti mama śāpāc ca prakṛtiṃ dāruṇāṃ gataḥR_7,011.033.2
tasmād gaccha mahābāho kailāsaṃ dharaṇīdharamR_7,011.034.1
niveśaya nivāsārthaṃ tyaja laṅkāṃ sahānugaḥR_7,011.034.2
tatra mandākinī ramyā nadīnāṃ pravarā nadīR_7,011.035.1
kāñcanaiḥ sūryasaṃkāśaiḥ paṅkajaiḥ saṃvṛtodakāR_7,011.035.2
na hi kṣamaṃ tvayā tena vairaṃ dhanadarakṣasāR_7,011.036.1
jānīṣe hi yathānena labdhaḥ paramako varaḥR_7,011.036.2
evam ukto gṛhītvā tu tad vacaḥ pitṛgauravātR_7,011.037.1
sadāra pauraḥ sāmātyaḥ savāhanadhano gataḥR_7,011.037.2
śūnyā sā nagarī laṅkā triṃśadyojanam āyatāR_7,011.038.1
praviśya tāṃ sahāsmābhiḥ svadharmaṃ tatra pālayaR_7,011.038.2
evam uktaḥ prahastena rāvaṇo rākṣasas tadāR_7,011.039.1
viveśa nagarīṃ laṅkāṃ sabhrātā sabalānugaḥR_7,011.039.2
sa cābhiṣiktaḥ kṣaṇadācarais tadā niveśayām āsa purīṃ daśānanaḥR_7,011.040.1
nikāmapūrṇā ca babhūva sā purī niśācarair nīlabalāhakopamaiḥR_7,011.040.2
dhaneśvaras tv atha pitṛvākyagauravān nyaveśayac chaśivimale girau purīmR_7,011.041.1
svalaṃkṛtair bhavanavarair vibhūṣitāṃ puraṃdarasyeva tadāmarāvatīmR_7,011.041.2
rākṣasendro 'bhiṣiktas tu bhrātṛbhyāṃ sahitas tadāR_7,012.001.1
tataḥ pradānaṃ rākṣasyā bhaginyāḥ samacintayatR_7,012.001.2
dadau tāṃ kālakeyāya dānavendrāya rākṣasīmR_7,012.002.1
svasāṃ śūrpaṇakhāṃ nāma vidyujjihvāya nāmataḥR_7,012.002.2
atha dattvā svasāraṃ sa mṛgayāṃ paryaṭan nṛpaḥR_7,012.003.1
tatrāpaśyat tato rāma mayaṃ nāma diteḥ sutamR_7,012.003.2
kanyāsahāyaṃ taṃ dṛṣṭvā daśagrīvo niśācaraḥR_7,012.004.1
apṛcchat ko bhavan eko nirmanuṣya mṛge vaneR_7,012.004.2
mayas tv athābravīd rāma pṛcchantaṃ taṃ niśācaramR_7,012.005.1
śrūyatāṃ sarvam ākhyāsye yathāvṛttam idaṃ mamaR_7,012.005.2
hemā nāmāpsarās tāta śrutapūrvā yadi tvayāR_7,012.006.1
daivatair mama sā dattā paulomīva śatakratoḥR_7,012.006.2
tasyāṃ saktamanās tāta pañcavarṣaśatāny ahamR_7,012.007.1
sā ca daivata kāryeṇa gatā varṣaṃ caturdaśamR_7,012.007.2
tasyāḥ kṛte ca hemāyāḥ sarvaṃ hemapuraṃ mayāR_7,012.008.1
vajravaidūryacitraṃ ca māyayā nirmitaṃ tadāR_7,012.008.2
tatrāham aratiṃ vindaṃs tayā hīnaḥ suduḥkhitaḥR_7,012.009.1
tasmāt purād duhitaraṃ gṛhītvā vanam āgataḥR_7,012.009.2
iyaṃ mamātmajā rājaṃs tasyāḥ kukṣau vivardhitāR_7,012.010.1
bhartāram anayā sārdham asyāḥ prāpto 'smi mārgitumR_7,012.010.2
kanyāpitṛtvaṃ duḥkhaṃ hi narāṇāṃ mānakāṅkṣiṇāmR_7,012.011.1
kanyā hi dve kule nityaṃ saṃśaye sthāpya tiṣṭhatiR_7,012.011.2
dvau sutau tu mama tv asyāṃ bhāryāyāṃ saṃbabhūvatuḥR_7,012.012.1
māyāvī prathamas tāta dundubhis tadanantaramR_7,012.012.2
etat te sarvam ākhyātaṃ yāthātathyena pṛcchataḥR_7,012.013.1
tvām idānīṃ kathaṃ tāta jānīyāṃ ko bhavān itiR_7,012.013.2
evam ukto rākṣasendro vinītam idam abravītR_7,012.014.1
ahaṃ paulastya tanayo daśagrīvaś ca nāmataḥR_7,012.014.2
brahmarṣes taṃ sutaṃ jñātvā mayo harṣam upāgataḥR_7,012.015.1
dātuṃ duhitaraṃ tasya rocayām āsa tatra vaiR_7,012.015.2
iyaṃ mamātmajā rājan hemayāpsarasā dhṛtāR_7,012.016.1
kanyā mandodarī nāma patnyarthaṃ pratigṛhyatāmR_7,012.016.2
bāḍham ity eva taṃ rāma daśagrīvo 'bhyabhāṣataR_7,012.017.1
prajvālya tatra caivāgnim akarot pāṇisaṃgrahamR_7,012.017.2
na hi tasya mayo rāma śāpābhijñas tapodhanātR_7,012.018.1
viditvā tena sā dattā tasya paitāmahaṃ kulamR_7,012.018.2
amoghāṃ tasya śaktiṃ ca pradadau paramādbhutāmR_7,012.019.1
pareṇa tapasā labdhāṃ jaghnivāṃl lakṣmaṇaṃ yayāR_7,012.019.2
evaṃ sa kṛtadāro vai laṅkāyām īśvaraḥ prabhuḥR_7,012.020.1
gatvā tu nagaraṃ bhārye bhrātṛbhyāṃ samudāvahatR_7,012.020.2
vairocanasya dauhitrīṃ vajrajvāleti nāmataḥR_7,012.021.1
tāṃ bhāryāṃ kumbhakarṇasya rāvaṇaḥ samudāvahatR_7,012.021.2
gandharvarājasya sutāṃ śailūṣasya mahātmanaR_7,012.022.1
saramā nāma dharmajño lebhe bhāryāṃ vibhīṣaṇaḥR_7,012.022.2
tīre tu sarasaḥ sā vai saṃjajñe mānasasya caR_7,012.023.1
mānasaṃ ca saras tāta vavṛdhe jaladāgameR_7,012.023.2
mātrā tu tasyāḥ kanyāyāḥ snehanākranditaṃ vacaḥR_7,012.024.1
saro mā vardhatety uktaṃ tataḥ sā saramābhavatR_7,012.024.2
evaṃ te kṛtadārā vai remire tatra rākṣasāḥR_7,012.025.1
svāṃ svāṃ bhāryām upādāya gandharvā iva nandaneR_7,012.025.2
tato mandodarī putraṃ meghanādam asūyataR_7,012.026.1
sa eṣa indrajin nāma yuṣmābhir abhidhīyateR_7,012.026.2
jātamātreṇa hi purā tena rākṣasasūnunāR_7,012.027.1
rudatā sumahān mukto nādo jaladharopamaḥR_7,012.027.2
jaḍīkṛtāyāṃ laṅkāyāṃ tena nādena tasya vaiR_7,012.028.1
pitā tasyākaron nāma meghanāda iti svayamR_7,012.028.2
so 'vardhata tadā rāma rāvaṇāntaḥpure śubheR_7,012.029.1
rakṣyamāṇo varastrībhiś channaḥ kāṣṭhair ivānalaḥR_7,012.029.2
atha lokeśvarotsṛṣṭā tatra kālena kena citR_7,013.001.1
nidrā samabhavat tīvrā kumbhakarṇasya rūpiṇīR_7,013.001.2
tato bhrātaram āsīnaṃ kumbhakarṇo 'bravīd vacaḥR_7,013.002.1
nidrā māṃ bādhate rājan kārayasva mamālayamR_7,013.002.2
viniyuktās tato rājñā śilpino viśvakarmavatR_7,013.003.1
akurvan kumbhakarṇasya kailāsasamam ālayamR_7,013.003.2
vistīrṇaṃ yojanaṃ śubhraṃ tato dviguṇam āyatamR_7,013.004.1
darśanīyaṃ nirābādhaṃ kumbhakarṇasya cakrireR_7,013.004.2
sphāṭikaiḥ kāñcanaiś citraiḥ stambhaiḥ sarvatra śobhitamR_7,013.005.1
vaidūryakṛtaśobhaṃ ca kiṅkiṇījālakaṃ tathāR_7,013.005.2
dantatoraṇavinyastaṃ vajrasphaṭikavedikamR_7,013.006.1
sarvartusukhadaṃ nityaṃ meroḥ puṇyāṃ guhām ivaR_7,013.006.2
tatra nidrāṃ samāviṣṭaḥ kumbhakarṇo niśācaraḥR_7,013.007.1
bahūny abdasahasrāṇi śayāno nāvabudhyateR_7,013.007.2
nidrābhibhūte tu tadā kumbhakarṇe daśānanaḥR_7,013.008.1
devarṣiyakṣagandharvān bādhate sma sa nityaśaḥR_7,013.008.2
udyānāni vicitrāṇi nandanādīni yāni caR_7,013.009.1
tāni gatvā susaṃkruddho bhinatti sma daśānanaḥR_7,013.009.2
nadīṃ gaja iva krīḍan vṛkṣān vāyur iva kṣipanR_7,013.010.1
nagān vajra iva sṛṣṭo vidhvaṃsayati nityaśaḥR_7,013.010.2
tathā vṛttaṃ tu vijñāya daśagrīvaṃ dhaneśvaraḥR_7,013.011.1
kulānurūpaṃ dharmajña vṛttaṃ saṃsmṛtya cātmanaḥR_7,013.011.2
saubhrātradarśanārthaṃ tu dūtaṃ vaiśvaraṇas tadāR_7,013.012.1
laṅkāṃ saṃpreṣayām āsa daśagrīvasya vai hitamR_7,013.012.2
sa gatvā nagarīṃ laṅkām āsasāda vibhīṣaṇamR_7,013.013.1
mānitas tena dharmeṇa pṛṣṭhaś cāgamanaṃ pratiR_7,013.013.2
pṛṣṭvā ca kuśalaṃ rājño jñātīn api ca bāndhavānR_7,013.014.1
sabhāyāṃ darśayām āsa tam āsīnaṃ daśānanamR_7,013.014.2
sa dṛṣṭvā tatra rājānaṃ dīpyamānaṃ svatejasāR_7,013.015.1
jayena cābhisaṃpūjya tūṣṇīm āsīn muhūrtakamR_7,013.015.2
tasyopanīte paryaṅke varāstaraṇasaṃvṛteR_7,013.016.1
upaviśya daśagrīvaṃ dūto vākyam athābravītR_7,013.016.2
rājan vadāmi te sarvaṃ bhrātā tava yad abravītR_7,013.017.1
ubhayoḥ sadṛśaṃ saumya vṛttasya ca kulasya caR_7,013.017.2
sādhu paryāptam etāvat kṛtaś cāritrasaṃgrahaḥR_7,013.018.1
sādhu dharme vyavasthānaṃ kriyatāṃ yadi śakyateR_7,013.018.2
dṛṣṭaṃ me nandanaṃ bhagnam ṛṣayo nihatāḥ śrutāḥR_7,013.019.1
devānāṃ tu samudyogas tvatto rājañ śrutaś ca meR_7,013.019.2
nirākṛtaś ca bahuśas tvayāhaṃ rākṣasādhipaR_7,013.020.1
aparāddhā hi bālyāc ca rakṣaṇīyāḥ svabāndhavāḥR_7,013.020.2
ahaṃ tu himavatpṛṣṭhaṃ gato dharmam upāsitumR_7,013.021.1
raudraṃ vrataṃ samāsthāya niyato niyatendriyaḥR_7,013.021.2
tatra devo mayā dṛṣṭaḥ saha devyomayā prabhuḥR_7,013.022.1
savyaṃ cakṣur mayā caiva tatra devyāṃ nipātitamR_7,013.022.2
kā nv iyaṃ syād iti śubhā na khalv anyena hetunāR_7,013.023.1
rūpaṃ hy anupamaṃ kṛtvā tatra krīḍati pārvatīR_7,013.023.2
tato devyāḥ prabhāvena dagdhaṃ savyaṃ mamekṣaṇamR_7,013.024.1
reṇudhvastam iva jyotiḥ piṅgalatvam upāgatamR_7,013.024.2
tato 'ham anyad vistīrṇaṃ gatvā tasya gires taṭamR_7,013.025.1
pūrṇaṃ varṣaśatāny aṣṭau samavāpa mahāvratamR_7,013.025.2
samāpte niyame tasmiṃs tatra devo maheśvaraḥR_7,013.026.1
prītaḥ prītena manasā prāha vākyam idaṃ prabhuḥR_7,013.026.2
prīto 'smi tava dharmajña tapasānena suvrataR_7,013.027.1
mayā caitad vrataṃ cīrṇaṃ tvayā caiva dhanādhipaR_7,013.027.2
tṛtīyaḥ puruṣo nāsti yaś cared vratam īdṛśamR_7,013.028.1
vrataṃ suduścaraṃ hy etan mayaivotpāditaṃ purāR_7,013.028.2
tat sakhitvaṃ mayā sārdhaṃ rocayasva dhaneśvaraR_7,013.029.1
tapasā nirjitatvād dhi sakhā bhava mamānaghaR_7,013.029.2
devyā dagdhaṃ prabhāvena yac ca sāvyaṃ tavekṣaṇamR_7,013.030.1
ekākṣi piṅgalety eva nāma sthāsyati śāśvatamR_7,013.030.2
evaṃ tena sakhitvaṃ ca prāpyānujñāṃ ca śaṃkarātR_7,013.031.1
āgamya ca śruto 'yaṃ me tava pāpaviniścayaḥR_7,013.031.2
tadadharmiṣṭhasaṃyogān nivarta kuladūṣaṇaR_7,013.032.1
cintyate hi vadhopāyaḥ sarṣisaṃghaiḥ surais tavaR_7,013.032.2
evam ukto daśagrīvaḥ kruddhaḥ saṃraktalocanaḥR_7,013.033.1
hastān dantāṃś a saṃpīḍya vākyam etad uvāca haR_7,013.033.2
vijñātaṃ te mayā dūta vākyaṃ yat tvaṃ prabhāṣaseR_7,013.034.1
naiva tvam asi naivāsau bhrātrā yenāsi preṣitaḥR_7,013.034.2
hitaṃ na sa mamaitad dhi bravīti dhanarakṣakaḥR_7,013.035.1
maheśvarasakhitvaṃ tu mūḍha śrāvayase kilaR_7,013.035.2
na hantavyo gurur jyeṣṭho mamāyam iti manyateR_7,013.036.1
tasya tv idānīṃ śrutvā me vākyam eṣā kṛtā matiḥR_7,013.036.2
etan muhūrtam eṣo 'haṃ tasyaikasya kṛte ca vaiR_7,013.037.1
caturo lokapālāṃs tān nayiṣyāmi yamakṣayamR_7,013.037.2
evam uktvā tu laṅkeśo dūtaṃ khaḍgena jaghnivānR_7,013.038.1
dadau bhakṣayituṃ hy enaṃ rākṣasānāṃ durātmanāmR_7,013.038.2
tataḥ kṛtasvastyayano ratham āruhya rāvaṇaḥR_7,013.039.1
trailokyavijayākāṅkṣī yayau tatra dhaneśvaraḥR_7,013.039.2
tataḥ sa sacivaiḥ sārdhaṃ ṣaḍbhir nityaṃ balotkaṭaiḥR_7,014.001.1
mahodaraprahastābhyāṃ mārīcaśukasāraṇaiḥR_7,014.001.2
dhūmrākṣeṇa ca vīreṇa nityaṃ samaragṛdhnunāR_7,014.002.1
vṛtaḥ saṃprayayau śrīmān krodhāl lokān dahann ivaR_7,014.002.2
purāṇi sa nadīḥ śailān vanāny upavanāni caR_7,014.003.1
atikramya muhūrtena kailāsaṃ girim āviśatR_7,014.003.2
taṃ niviṣṭaṃ girau tasmin rākṣasendraṃ niśamya tuR_7,014.004.1
rājño bhrātāyam ity uktvā gatā yatra dhaneśvaraḥR_7,014.004.2
gatvā tu sarvam ācakhyur bhrātus tasya viniścayamR_7,014.005.1
anujñātā yayuś caiva yuddhāya dhanadena teR_7,014.005.2
tato balasya saṃkṣobhaḥ sāgarasyeva vardhataḥR_7,014.006.1
abhūn nairṛtarājasya giriṃ saṃcālayann ivaR_7,014.006.2
tato yuddhaṃ samabhavad yakṣarākṣasasaṃkulamR_7,014.007.1
vyathitāś cābhavaṃs tatra sacivās tasya rakṣasaḥR_7,014.007.2
taṃ dṛṣṭvā tādṛśaṃ sainyaṃ daśagrīvo niśācaraḥR_7,014.008.1
harṣān nādaṃ tataḥ kṛtvā roṣāt samabhivartataR_7,014.008.2
ye tu te rākṣasendrasya sacivā ghoravikramaḥR_7,014.009.1
te sahasraṃ sahasrāṇām ekaikaṃ samayodhayanR_7,014.009.2
tato gadābhiḥ parighair asibhiḥ śaktitomaraiḥR_7,014.010.1
vadhyamāno daśagrīvas tat sainyaṃ samagāhataR_7,014.010.2
tair nirucchvāsavat tatra vadhyamāno daśānanaḥR_7,014.011.1
varṣamāṇair iva ghanair yakṣendraiḥ saṃnirudhyataR_7,014.011.2
sa durātmā samudyamya kāladaṇḍopamāṃ gadāmR_7,014.012.1
praviveśa tataḥ sainyaṃ nayan yakṣān yamakṣayamR_7,014.012.2
sa kakṣam iva vistīrṇaṃ śuṣkendhanasamākulamR_7,014.013.1
vātenāgnir ivāyatto 'dahat sainyaṃ sudāruṇamR_7,014.013.2
tais tu tasya mṛdhe 'mātyair mahodaraśukādibhiḥR_7,014.014.1
alpāvaśiṣṭās te yakṣāḥ kṛtā vātair ivāmbudāḥR_7,014.014.2
ke cit tv āyudhabhagnāṅgāḥ patitāḥ samarakṣitauR_7,014.015.1
oṣṭhān svadaśanais tīkṣṇair daṃśanto bhuvi pātitāḥR_7,014.015.2
bhayād anyonyam āliṅgya bhraṣṭaśastrā raṇājireR_7,014.016.1
niṣedus te tadā yakṣāḥ kūlā jalahatā ivaR_7,014.016.2
hatānāṃ svargasaṃsthānāṃ yudhyatāṃ pṛthivītaleR_7,014.017.1
prekṣatām ṛṣisaṃghānāṃ na babhūvāntaraṃ diviR_7,014.017.2
etasminn antare rāma vistīrṇabalavāhanaḥR_7,014.018.1
agamat sumahān yakṣo nāmnā saṃyodhakaṇṭakaḥR_7,014.018.2
tena yakṣeṇa mārīco viṣṇuneva samāhataḥR_7,014.019.1
patitaḥ pṛthivīṃ bheje kṣīṇapuṇya ivāmbarātR_7,014.019.2
prāptasaṃjño muhūrtena viśramya ca niśācaraḥR_7,014.020.1
taṃ yakṣaṃ yodhayām āsa sa ca bhagnaḥ pradudruveR_7,014.020.2
tataḥ kāñcanacitrāṅgaṃ vaidūryarajatokṣitamR_7,014.021.1
maryādāṃ dvārapālānāṃ toraṇaṃ tat samāviśatR_7,014.021.2
tato rāma daśagrīvaṃ praviśantaṃ niśācaramR_7,014.022.1
sūryabhānur iti khyāto dvārapālo nyavārayatR_7,014.022.2
rākṣaso yakṣasṛṣṭena toraṇena samāhataḥR_7,014.023.1
na kṣitiṃ prayayau rāma varāt salilayoninaḥR_7,014.023.2
sa tu tenaiva taṃ yakṣaṃ toraṇena samāhanatR_7,014.024.1
nādṛśyata tadā yakṣo bhasma tena kṛtas tu saḥR_7,014.024.2
tataḥ pradudruvuḥ sarve yakṣā dṛṣṭvā parākramamR_7,014.025.1
tato nadīr guhāś caiva viviśur bhayapīḍitāḥR_7,014.025.2
tatas tān vidrutān dṛṣṭvā yakṣāñ śatasahasraśaḥR_7,015.001.1
svayam eva dhanādhyakṣo nirjagāma raṇaṃ pratiR_7,015.001.2
tatra māṇicāro nāma yakṣaḥ paramadurjayaḥR_7,015.002.1
vṛto yakṣasahasraiḥ sa caturbhiḥ samayodhayatR_7,015.002.2
te gadāmusalaprāsaśaktitomaramudgaraiḥR_7,015.003.1
abhighnanto raṇe yakṣā rākṣasān abhidudruvuḥR_7,015.003.2
tataḥ prahastena tadā sahasraṃ nihataṃ raṇeR_7,015.004.1
mahodareṇa gadayā sahasram aparaṃ hatamR_7,015.004.2
kruddhena ca tadā rāma mārīcena durātmanāR_7,015.005.1
nimeṣāntaramātreṇa dve sahasre nipātiteR_7,015.005.2
dhūmrākṣeṇa samāgamya māṇibhadro mahāraṇeR_7,015.006.1
musalenorasi krodhāt tāḍito na ca kampitaḥR_7,015.006.2
tato gadāṃ samāvidhya māṇibhadreṇa rākṣasaḥR_7,015.007.1
dhūmrākṣas tāḍito mūrdhni vihvalo nipapāta haR_7,015.007.2
dhūmrākṣaṃ tāḍitaṃ dṛṣṭvā patitaṃ śoṇitokṣitamR_7,015.008.1
abhyadhāvat susaṃkruddho māṇibhadraṃ daśānanaḥR_7,015.008.2
taṃ kruddham abhidhāvantaṃ yugāntāgnim ivotthitamR_7,015.009.1
śaktibhis tāḍayām āsa tisṛbhir yakṣapuṃgavaḥR_7,015.009.2
tasya tena prahāreṇa mukuṭaḥ pārśvam āgataḥR_7,015.010.1
tadā prabhṛti yakṣo 'sau pārśvamaulir iti smṛtaḥR_7,015.010.2
tasmiṃs tu vimukhe yakṣe māṇibhadre mahātmaniR_7,015.011.1
saṃnādaḥ sumahān rāma tasmiñ śaile vyavardhataR_7,015.011.2
tato dūrāt pradadṛśe dhanādhyakṣo gadādharaḥR_7,015.012.1
śukraproṣṭaḥpadābhyāṃ ca śaṅkhapadmasamāvṛtaḥR_7,015.012.2
sa dṛṣṭvā bhrātaraṃ saṃkhye śāpād vibhraṣṭagauravamR_7,015.013.1
uvāca vacanaṃ dhīmān yuktaṃ paitāmahe kuleR_7,015.013.2
mayā tvaṃ vāryamāṇo 'pi nāvagacchasi durmateR_7,015.014.1
paścād asya phalaṃ prāpya jñāsyase nirayaṃ gataḥR_7,015.014.2
yo hi mohād viṣaṃ pītvā nāvagacchati mānavaḥR_7,015.015.1
pariṇāme sa vi mūḍho jānīte karmaṇaḥ phalamR_7,015.015.2
daivatāni hi nandanti dharmayuktena kena citR_7,015.016.1
yena tvam īdṛśaṃ bhāvaṃ nītas tac ca na budhyaseR_7,015.016.2
yo hi mātṝḥ pitṝn bhrātṝn ācaryāṃś cāvamanyateR_7,015.017.1
sa paśyati phalaṃ tasya pretarājavaśaṃ gataḥR_7,015.017.2
adhruve hi śarīre yo na karoti tapo 'rjanamR_7,015.018.1
sa paścāt tapyate mūḍho mṛto dṛṣṭvātmano gatimR_7,015.018.2
kasya cin na hi durbudheś chandato jāyate matiḥR_7,015.019.1
yādṛśaṃ kurute karma tādṛśaṃ phalam aśnuteR_7,015.019.2
buddhiṃ rūpaṃ balaṃ vittaṃ putrān māhātmyam eva caR_7,015.020.1
prapnuvanti narāḥ sarvaṃ svakṛtaiḥ pūrvakarmabhiḥR_7,015.020.2
evaṃ nirayagāmī tvaṃ yasya te matir īdṛśīR_7,015.021.1
na tvāṃ samabhibhāṣiṣye durvṛttasyaiṣa nirṇayaḥR_7,015.021.2
evam uktvā tatas tena tasyāmātyāḥ samāhatāḥR_7,015.022.1
mārīcapramukhāḥ sarve vimukhā vipradudruvuḥR_7,015.022.2
tatas tena daśagrīvo yakṣendreṇa mahātmanāR_7,015.023.1
gadayābhihato mūrdhni na ca sthānād vyakampataR_7,015.023.2
tatas tau rāma nighnantāv anyonyaṃ paramāhaveR_7,015.024.1
na vihvalau na ca śrāntau babhūvatur amarṣaṇaiḥR_7,015.024.2
āgneyam astraṃ sa tato mumoca dhanado raṇeR_7,015.025.1
vāruṇena daśagrīvas tad astraṃ pratyavārayatR_7,015.025.2
tato māyāṃ praviṣṭaḥ sa rākṣasīṃ rākṣaseśvaraḥR_7,015.026.1
jaghāna mūrdhni dhanadaṃ vyāvidhya mahatīṃ gadāmR_7,015.026.2
evaṃ sa tenābhihato vihvalaḥ śoṇitokṣitaḥR_7,015.027.1
kṛttamūla ivāśoko nipapāta dhanādhipaḥR_7,015.027.2
tataḥ padmādibhis tatra nidhibhiḥ sa dhanādhipaḥR_7,015.028.1
nandanaṃ vanam ānīya dhanado śvāsitas tadāR_7,015.028.2
tato nirjitya taṃ rāma dhanadaṃ rākṣasādhipaḥR_7,015.029.1
puṣpakaṃ tasya jagrāha vimānaṃ jayalakṣaṇamR_7,015.029.2
kāñcanastambhasaṃvītaṃ vaidūryamaṇitoraṇamR_7,015.030.1
muktājālapraticchannaṃ sarvakāmaphaladrumamR_7,015.030.2
tat tu rājā samāruhya kāmagaṃ vīryanirjitamR_7,015.031.1
jitvā vaiśravaṇaṃ devaṃ kailāsād avarohataR_7,015.031.2
sa jitvā bhrātaraṃ rāma dhanadaṃ rākṣasādhipaḥR_7,016.001.1
mahāsenaprasūtiṃ tu yayau śaravaṇaṃ tataḥR_7,016.001.2
athāpaśyad daśagrīvo raukmaṃ śaravaṇaṃ tadāR_7,016.002.1
gabhastijālasaṃvītaṃ dvitīyam iva bhāskaramR_7,016.002.2
parvataṃ sa samāsādya kiṃ cid ramyavanāntaramR_7,016.003.1
apaśyat puṣpakaṃ tatra rāma viṣṭambhitaṃ diviR_7,016.003.2
viṣṭabdhaṃ puṣpakaṃ dṛṣṭvā kāmagaṃ hy agamaṃ kṛtamR_7,016.004.1
rākṣasaś cintayām āsa sacivais taiḥ samāvṛtaḥR_7,016.004.2
kim idaṃ yannimittaṃ me na ca gacchati puṣpakamR_7,016.005.1
parvatasyoparisthasya kasya karma tv idaṃ bhavetR_7,016.005.2
tato 'bravīd daśagrīvaṃ mārīco buddhikovidaḥR_7,016.006.1
naitan niṣkāraṇaṃ rājan puṣpako 'yaṃ na gacchatiR_7,016.006.2
tataḥ pārśvam upāgamya bhavasyānucaro balīR_7,016.007.1
nandīśvara uvācedaṃ rākṣasendram aśaṅkitaḥR_7,016.007.2
R_7,016.007R_7,016.008.1
nivartasva daśagrīva śaile krīḍati śaṃkaraḥR_7,016.008.2
suparṇanāgayakṣāṇāṃ daityadānavarakṣasāmR_7,016.009.1
prāṇinām eva sarveṣām agamyaḥ parvataḥ kṛtaḥR_7,016.009.2
sa roṣāt tāmranayanaḥ puṣpakād avaruhya caR_7,016.010.1
ko 'yaṃ śaṃkara ity uktvā śailamūlam upāgamatR_7,016.010.2
nandīśvaram athāpaśyad avidūrasthitaṃ prabhumR_7,016.011.1
dīptaṃ śūlam avaṣṭabhya dvitīyam iva śaṃkaramR_7,016.011.2
sa vānaramukhaṃ dṛṣṭvā tam avajñāya rākṣasaḥR_7,016.012.1
prahāsaṃ mumuce maurkhyāt satoya iva toyadaḥR_7,016.012.2
saṃkruddho bhagavān nandī śaṃkarasyāparā tanuḥR_7,016.013.1
abravīd rākṣasaṃ tatra daśagrīvam upasthitamR_7,016.013.2
yasmād vānaramūrtiṃ māṃ dṛṣṭvā rākṣasadurmateR_7,016.014.1
maurkhyāt tvam avajānīṣe parihāsaṃ ca muñcasiR_7,016.014.2
tasmān madrūpasaṃyuktā madvīryasamatejasaḥR_7,016.015.1
utpatsyante vadhārthaṃ hi kulasya tava vānarāḥR_7,016.015.2
kiṃ tv idānīṃ mayā śakyaṃ kartuṃ yat tvāṃ niśācaraR_7,016.016.1
na hantavyo hatas tvaṃ hi pūrvam eva svakarmabhiḥR_7,016.016.2
acintayitvā sa tadā nandivākyaṃ niśācaraḥR_7,016.017.1
parvataṃ taṃ samāsādya vākyam etad uvāca haR_7,016.017.2
puṣpakasya gatiś chinnā yatkṛte mama gacchataḥR_7,016.018.1
tad etac chailam unmūlaṃ karomi tava gopateR_7,016.018.2
kena prabhāvena bhavas tatra krīḍati rājavatR_7,016.019.1
vijñātavyaṃ na jānīṣe bhayasthānam upasthitamR_7,016.019.2
evam uktvā tato rājan bhujān prakṣipya parvateR_7,016.020.1
tolayām āsa taṃ śailaṃ samṛgavyālapādapamR_7,016.020.2
tato rāma mahādevaḥ prahasan vīkṣya tatkṛtamR_7,016.021.1
pādāṅguṣṭhena taṃ śailaṃ pīḍayām āsa līlayāR_7,016.021.2
tatas te pīḍitās tasya śailasyādho gatā bhujāḥR_7,016.022.1
vismitāś cābhavaṃs tatra sacivās tasya rakṣasaḥR_7,016.022.2
rakṣasā tena roṣāc ca bhujānāṃ pīḍanāt tathāR_7,016.023.1
mukto virāvaḥ sumahāṃs trailokyaṃ yena pūritamR_7,016.023.2
mānuṣāḥ śabdavitrastā menire lokasaṃkṣayamR_7,016.024.1
devatāś cāpi saṃkṣubdhāś calitāḥ sveṣu karmasuR_7,016.024.2
tataḥ prīto mahādevaḥ śailāgre viṣṭhitas tadāR_7,016.025.1
muktvā tasya bhujān rājan prāha vākyaṃ daśānanamR_7,016.025.2
prīto 'smi tava vīryāc ca śauṇḍīryāc ca niśācaraR_7,016.026.1
ravato vedanā muktaḥ svaraḥ paramadāruṇaḥR_7,016.026.2
yasmāl lokatrayaṃ tv etad rāvitaṃ bhayam āgatamR_7,016.027.1
tasmāt tvaṃ rāvaṇo nāma nāmnā tena bhaviṣyasiR_7,016.027.2
devatā mānuṣā yakṣā ye cānye jagatītaleR_7,016.028.1
evaṃ tvām abhidhāsyanti rāvaṇaṃ lokarāvaṇamR_7,016.028.2
gaccha paulastya visrabdhaḥ pathā yena tvam icchasiR_7,016.029.1
mayā tvam abhyanujñāto rākṣasādhipa gamyatāmR_7,016.029.2
sākṣān maheśvareṇaivaṃ kṛtanāmā sa rāvaṇaḥR_7,016.030.1
abhivādya mahādevaṃ vimānaṃ tat samāruhatR_7,016.030.2
tato mahītale rāma paricakrāma rāvaṇaḥR_7,016.031.1
kṣatriyān sumahāvīryān bādhamānas tatas tataḥR_7,016.031.2
atha rājan mahābāhur vicaran sa mahītalamR_7,017.001.1
himavadvanam āsādya paricakrāma rāvaṇaḥR_7,017.001.2
tatrāpaśyata vai kanyāṃ kṛṣṭājinajaṭādharāmR_7,017.002.1
ārṣeṇa vidhinā yuktāṃ tapantīṃ devatām ivaR_7,017.002.2
sa dṛṣṭvā rūpasaṃpannāṃ kanyāṃ tāṃ sumahāvratāmR_7,017.003.1
kāmamohaparītātmā papraccha prahasann ivaR_7,017.003.2
kim idaṃ vartase bhadre viruddhaṃ yauvanasya teR_7,017.004.1
na hi yuktā tavaitasya rūpasyeyaṃ pratikriyāR_7,017.004.2
kasyāsi duhitā bhadre ko vā bhartā tavānagheR_7,017.005.1
pṛcchataḥ śaṃsa me śīghraṃ ko vā hetus tapo'rjaneR_7,017.005.2
evam uktā tu sā kanyā tenānāryeṇa rakṣasāR_7,017.006.1
abravīd vidhivat kṛtvā tasyātithyaṃ tapodhanāR_7,017.006.2
kuśadhvajo nāma pitā brahmarṣir mama dhārmikaḥR_7,017.007.1
bṛhaspatisutaḥ śrīmān buddhyā tulyo bṛhaspateḥR_7,017.007.2
tasyāhaṃ kurvato nityaṃ vedābhyāsaṃ mahātmanaḥR_7,017.008.1
saṃbhūtā vānmayī kanyā nāmnā vedavatī smṛtāR_7,017.008.2
tato devāḥ sagandharvā yakṣarākṣasapannagāḥR_7,017.009.1
te cāpi gatvā pitaraṃ varaṇaṃ rocayanti meR_7,017.009.2
na ca māṃ sa pitā tebhyo dattavān rākṣaseśvaraR_7,017.010.1
kāraṇaṃ tad vadiṣyāmi niśāmaya mahābhujaR_7,017.010.2
pitus tu mama jāmātā viṣṇuḥ kila surottamaḥR_7,017.011.1
abhipretas trilokeśas tasmān nānyasya me pitāḥR_7,017.011.2
śambhur nāma tato rājā daityānāṃ kupito 'bhavatR_7,017.012.1
tena rātrau prasupto me pitā pāpena hiṃsitaḥR_7,017.012.2
tato me jananī dīnā tac charīraṃ pitur mamaR_7,017.013.1
pariṣvajya mahābhāgā praviṣṭā dahanaṃ sahaR_7,017.013.2
tato manorathaṃ satyaṃ pitur nārāyaṇaṃ pratiR_7,017.014.1
karomīti mamecchā ca hṛdaye sādhu viṣṭhitāR_7,017.014.2
ahaṃ pretagatasyāpi kariṣye kāṅkṣitaṃ pituḥR_7,017.015.1
iti pratijñām āruhya carāmi vipulaṃ tapaḥR_7,017.015.2
etat te sarvam ākhyātaṃ mayā rākṣasapuṃgavaR_7,017.016.1
āśritāṃ viddhi māṃ dharmaṃ nārāyaṇapatīcchayāR_7,017.016.2
vijñātas tvaṃ hi me rājan gaccha paulastyanandanaR_7,017.017.1
jānāmi tapasā sarvaṃ trailokye yad dhi vartateR_7,017.017.2
so 'bravīd rāvaṇas tatra tāṃ kanyāṃ sumahāvratāmR_7,017.018.1
avaruhya vimānāgrāt kandarpaśarapīḍitaḥR_7,017.018.2
avaliptāsi suśroṇi yasyās te matir īdṛśīR_7,017.019.1
vṛddhānāṃ mṛgaśāvākṣi bhrājate dharmasaṃcayaḥR_7,017.019.2
tvaṃ sarvaguṇasaṃpannā nārhase kartum īdṛśamR_7,017.020.1
trailokyasundarī bhīru yauvane vārdhakaṃ vidhimR_7,017.020.2
vīryeṇa tapasā caiva bhogena ca balena caR_7,017.021.1
na mayāsau samo bhadre yaṃ tvaṃ kāmayase 'ṅganeR_7,017.021.2
ma maivam iti sā kanyā tam uvāca niśācaramR_7,017.022.1
mūrdhajeṣu ca tāṃ rakṣaḥ karāgreṇa parāmṛśatR_7,017.022.2
tato vedavatī kruddhā keśān hastena sācchinatR_7,017.023.1
uvācāgniṃ samādhāya maraṇāya kṛtatvarāR_7,017.023.2
dharṣitāyās tvayānārya nedānīṃ mama jīvitamR_7,017.024.1
rakṣas tasmāt pravekṣyāmi paśyatas te hutāśanamR_7,017.024.2
yasmāt tu dharṣitā cāham apāpā cāpy anāthavatR_7,017.025.1
tasmāt tava vadhārthaṃ vai samutpatsyāmy ahaṃ punaḥR_7,017.025.2
na hi śakyaḥ striyā pāpa hantuṃ tvaṃ tu viśeṣataḥR_7,017.026.1
śāpe tvayi mayotsṛṣṭe tapasaś ca vyayo bhavetR_7,017.026.2
yadi tv asti mayā kiṃ cit kṛtaṃ dattaṃ hutaṃ tathāR_7,017.027.1
tena hy ayonijā sādhvī bhaveyaṃ dharmiṇaḥ sutāR_7,017.027.2
evam uktvā praviṣṭā sā jvalantaṃ vai hutāśanamR_7,017.028.1
papāta ca divo divyā puṣpavṛṣṭiḥ samantataḥR_7,017.028.2
pūrvaṃ krodhahataḥ śatrur yayāsau nihatas tvayāR_7,017.029.1
samupāśritya śailābhaṃ tava vīryam amānuṣamR_7,017.029.2
evam eṣā mahābhāgā martyeṣūtpadyate punaḥR_7,017.030.1
kṣetre halamukhagraste vedyām agniśikhopamāR_7,017.030.2
tretāyugam anuprāpya vadhārthaṃ tasya rakṣasaḥR_7,017.031.1
sītotpanneti sītaiṣā mānuṣaiḥ punar ucyateR_7,017.031.2
praviṣṭāyāṃ hutāśaṃ tu vedavatyāṃ sa rāvaṇaḥR_7,018.001.1
puṣpakaṃ tat samāruhya paricakrāma medinīmR_7,018.001.2
tato maruttaṃ nṛpatiṃ yajantaṃ saha daivataiḥR_7,018.002.1
uśīrabījam āsādya dadarśa sa tu rākṣasaḥR_7,018.002.2
saṃvarto nāma brahmarṣir bhrātā sākṣād bṛhaspateḥR_7,018.003.1
yājayām āsa dharmajñaḥ sarvair brahmagaṇair vṛtaḥR_7,018.003.2
dṛṣṭvā devās tu tad rakṣo varadānena durjayamR_7,018.004.1
tāṃ tāṃ yoniṃ samāpannās tasya dharṣaṇabhīravaḥR_7,018.004.2
indro mayūraḥ saṃvṛtto dharmarājas tu vāyasaḥR_7,018.005.1
kṛkalāso dhanādhyakṣo haṃso vai varuṇo 'bhavatR_7,018.005.2
taṃ ca rājānam āsādya rāvaṇo rākṣasādhipaḥR_7,018.006.1
prāha yuddhaṃ prayacceti nirjito 'smīti vā vadaR_7,018.006.2
tato marutto nṛpatiḥ ko bhavān ity uvāca tamR_7,018.007.1
avahāsaṃ tato muktvā rākṣaso vākyam abravītR_7,018.007.2
akutūhalabhāvena prīto 'smi tava pārthivaR_7,018.008.1
dhanadasyānujaṃ yo māṃ nāvagacchasi rāvaṇamR_7,018.008.2
triṣu lokeṣu kaḥ so 'sti yo na jānāti me balamR_7,018.009.1
bhrātaraṃ yena nirjitya vimānam idam āhṛtamR_7,018.009.2
tato marutto nṛpatis taṃ rākṣasam athābravītR_7,018.010.1
dhanyaḥ khalu bhavān yena jyeṣṭho bhrātā raṇe jitaḥR_7,018.010.2
nādharmasahitaṃ ślāghyaṃ na lokapratisaṃhitamR_7,018.011.1
karma daurātmyakaṃ kṛtvā ślāghase bhrātṛnirjayātR_7,018.011.2
kiṃ tvaṃ prāk kevalaṃ dharmaṃ caritvā labdhavān varamR_7,018.012.1
śrutapūrvaṃ hi na mayā yādṛśaṃ bhāṣase svayamR_7,018.012.2
tataḥ śarāsanaṃ gṛhya sāyakāṃś ca sa pārthivaḥR_7,018.013.1
raṇāya niryayau kruddhaḥ saṃvarto mārgam āvṛṇotR_7,018.013.2
so 'bravīt snehasaṃyuktaṃ maruttaṃ taṃ mahān ṛṣiḥR_7,018.014.1
śrotavyaṃ yadi madvākyaṃ saṃprahāro na te kṣamaḥR_7,018.014.2
māheśvaram idaṃ satram asamāptaṃ kulaṃ dahetR_7,018.015.1
dīkṣitasya kuto yuddhaṃ krūratvaṃ dīkṣite kutaḥR_7,018.015.2
sa nivṛtto guror vākyān maruttaḥ pṛthivīpatiḥR_7,018.016.1
visṛjya saśaraṃ cāpaṃ svastho makhamukho 'bhavatR_7,018.016.2
tatas taṃ nirjitaṃ matvā ghoṣayām āsa vai śukaḥR_7,018.017.1
rāvaṇo jitavāṃś ceti harṣān nādaṃ ca muktavānR_7,018.017.2
tān bhakṣayitvā tatrasthān maharṣīn yajñam āgatānR_7,018.018.1
vitṛpto rudhirais teṣāṃ punaḥ saṃprayayau mahīmR_7,018.018.2
rāvaṇe tu gate devāḥ sendrāś caiva divaukasaḥR_7,018.019.1
tataḥ svāṃ yonim āsādya tāni sattvāny athābruvanR_7,018.019.2
harṣāt tadābravīd indro mayūraṃ nīlabarhiṇamR_7,018.020.1
prīto 'smi tava dharmajña upakārād vihaṃgamaR_7,018.020.2
mama netrasahasraṃ yat tat te barhe bhaviṣyatiR_7,018.021.1
varṣamāṇe mayi mudaṃ prāpsyase prītilakṣaṇamR_7,018.021.2
nīlāḥ kila purā barhā mayūrāṇāṃ narādhipaR_7,018.022.1
surādhipād varaṃ prāpya gatāḥ sarve vicitratāmR_7,018.022.2
dharmarājo 'bravīd rāma prāgvaṃśe vāyasaṃ sthitamR_7,018.023.1
pakṣiṃs tavāsmi suprītaḥ prītasya ca vacaḥ śṛṇuR_7,018.023.2
yathānye vividhai rogaiḥ pīḍyante prāṇino mayāR_7,018.024.1
te na te prabhaviṣyanti mayi prīte na saṃśayaḥR_7,018.024.2
mṛtyutas te bhayaṃ nāsti varān mama vihaṃgamaR_7,018.025.1
yāvat tvāṃ na vadhiṣyanti narās tāvad bhaviṣyasiR_7,018.025.2
ye ca madviṣayasthās tu mānavāḥ kṣudhayārditāḥR_7,018.026.1
tvayi bhukte tu tṛptās te bhaviṣyanti sabāndhavāḥR_7,018.026.2
varuṇas tv abravīd dhaṃsaṃ gaṅgātoyavicāriṇamR_7,018.027.1
śrūyatāṃ prītisaṃyuktaṃ vacaḥ patraratheśvaraR_7,018.027.2
varṇo manoharaḥ saumyaś candramaṇḍalasaṃnibhaḥR_7,018.028.1
bhaviṣyati tavodagraḥ śuklaphenasamaprabhaḥR_7,018.028.2
maccharīraṃ samāsādya kānto nityaṃ bhaviṣyasiR_7,018.029.1
prāpsyase cātulāṃ prītim etan me prītilakṣaṇamR_7,018.029.2
haṃsānāṃ hi purā rāma na varṇaḥ sarvapāṇḍuraḥR_7,018.030.1
pakṣā nīlāgrasaṃvītāḥ kroḍāḥ śaṣpāgranirmalāḥR_7,018.030.2
athābravīd vaiśravaṇaḥ kṛkalāsaṃ girau sthitamR_7,018.031.1
hairaṇyaṃ saṃprayacchāmi varṇaṃ prītis tavāpy ahamR_7,018.031.2
sadravyaṃ ca śiro nityaṃ bhaviṣyati tavākṣayamR_7,018.032.1
eṣa kāñcanako varṇo matprītyā te bhaviṣyatiR_7,018.032.2
evaṃ dattvā varāṃs tebhyas tasmin yajñotsave surāḥR_7,018.033.1
nivṛtte saha rājñā vai punaḥ svabhavanaṃ gatāḥR_7,018.033.2
atha jitvā maruttaṃ sa prayayau rākṣasādhipaḥR_7,019.001.1
nagarāṇi narendrāṇāṃ yuddhakāṅkṣī daśānanaḥR_7,019.001.2
sa samāsādya rājendrān mahendravaruṇopamānR_7,019.002.1
abravīd rākṣasendras tu yuddhaṃ me dīyatām itiR_7,019.002.2
nirjitāḥ smeti vā brūta eṣo hi mama niścayaḥR_7,019.003.1
anyathā kurvatām evaṃ mokṣo vo nopapadyateR_7,019.003.2
tatas tu bahavaḥ prājñāḥ pārthivā dharmaṇiścayāḥR_7,019.004.1
nirjitāḥ smety abhāṣanta jñātvā varabalaṃ ripoḥR_7,019.004.2
duṣyantaḥ suratho gādhir gayo rājā purūravāḥR_7,019.005.1
ete sarve 'bruvaṃs tāta nirjitāḥ smeti pārthivāḥR_7,019.005.2
athāyodhyāṃ samāsādya rāvaṇo rākṣasādhipaḥR_7,019.006.1
suguptām anaraṇyena śakreṇevāmarāvatīmR_7,019.006.2
prāha rājānam āsādya yuddhaṃ me saṃpradīyatāmR_7,019.007.1
nirjito 'smīti vā brūhi mamaitad iha śāsanamR_7,019.007.2
anaraṇyaḥ susaṃkruddho rākṣasendram athābravītR_7,019.008.1
dīyate dvandvayuddhaṃ te rākṣasādhipate mayāR_7,019.008.2
atha pūrvaṃ śrutārthena sajjitaṃ sumahad dhi yatR_7,019.009.1
niṣkrāmat tan narendrasya balaṃ rakṣovadhodyatamR_7,019.009.2
nāgānāṃ bahusāhasraṃ vājinām ayutaṃ tathāR_7,019.010.1
mahīṃ saṃchādya niṣkrāntaṃ sapadātirathaṃ kṣaṇātR_7,019.010.2
tad rāvaṇabalaṃ prāpya balaṃ tasya mahīpateḥR_7,019.011.1
prāṇaśyata tadā rājan havyaṃ hutam ivānaleR_7,019.011.2
so 'paśyata narendras tu naśyamānaṃ mahad balamR_7,019.012.1
mahārṇavaṃ samāsādya yathā pañcāpagā jalamR_7,019.012.2
tataḥ śakradhanuḥprakhyaṃ dhanur visphārayan svayamR_7,019.013.1
āsadāda narendrās taṃ rāvaṇaṃ krodhamūrchitaḥR_7,019.013.2
tato bāṇaśatāny aṣṭau pātayām āsa mūrdhaniR_7,019.014.1
tasya rākṣasarājasya ikṣvākukulanandanaḥR_7,019.014.2
tasya bāṇāḥ patantas te cakrire na kṣataṃ kva citR_7,019.015.1
vāridhārā ivābhrebhyaḥ patantyo nagamūrdhaniR_7,019.015.2
tato rākṣasarājena kruddhena nṛpatis tadāR_7,019.016.1
talena bhihato mūrdhni sa rathān nipapāta haR_7,019.016.2
sa rājā patito bhūmau vihvalāṅgaḥ pravepitaḥR_7,019.017.1
vajradagdha ivāraṇye sālo nipatito mahānR_7,019.017.2
taṃ prahasyābravīd rakṣa ikṣvākuṃ pṛthivīpatimR_7,019.018.1
kim idānīṃ tvayā prāptaṃ phalaṃ māṃ prati yudhyatāR_7,019.018.2
trailokye nāsti yo dvandvaṃ mama dadyān narādhipaR_7,019.019.1
śaṅke pramatto bhogeṣu na śṛṇoṣi balaṃ mamaR_7,019.019.2
tasyaivaṃ bruvato rājā mandāsur vākyam abravītR_7,019.020.1
kiṃ śakyam iha kartuṃ vai yat kālo duratikramaḥR_7,019.020.2
na hy ahaṃ nirjito rakṣas tvayā cātmapraśaṃsināR_7,019.021.1
kāleneha vipanno 'haṃ hetubhūtas tu me bhavānR_7,019.021.2
kiṃ tv idānīṃ mayā śakyaṃ kartuṃ prāṇaparikṣayeR_7,019.022.1
ikṣvākuparibhāvitvād vaco vakṣyāmi rākṣasaR_7,019.022.2
yadi dattaṃ yadi hutaṃ yadi me sukṛtaṃ tapaḥR_7,019.023.1
yadi guptāḥ prajāḥ samyak tathā satyaṃ vaco 'stu meR_7,019.023.2
utpatsyate kule hy asminn ikṣvākūṇāṃ mahātmanāmR_7,019.024.1
rājā paramatejasvī yas te prāṇān hariṣyatiR_7,019.024.2
tato jaladharodagras tāḍito devadundubhiḥR_7,019.025.1
tasminn udāhṛte śāpe puṣpavṛṣṭiś ca khāc cyutāR_7,019.025.2
tataḥ sa rājā rājendra gataḥ sthānaṃ triviṣṭapamR_7,019.026.1
svargate ca nṛpe rāma rākṣasaḥ sa nyavartataR_7,019.026.2
tato vitrāsayan martyān pṛthivyāṃ rākṣasādhipaḥR_7,020.001.1
āsasāda ghane tasmin nāradaṃ munisattamamR_7,020.001.2
nāradas tu mahātejā devarṣir amitaprabhaḥR_7,020.002.1
abravīn meghapṛṣṭhastho rāvaṇaṃ puṣpake sthitamR_7,020.002.2
rākṣasādhipate saumya tiṣṭha viśravasaḥ sutaR_7,020.003.1
prīto 'smy abhijanopeta vikramair ūrjitais tavaR_7,020.003.2
viṣṇunā daityaghātaiś ca tārkṣyasyoragadharṣaṇaiḥR_7,020.004.1
tvayā samaramardaiś ca bhṛśaṃ hi paritoṣitaḥR_7,020.004.2
kiṃ cid vakṣyāmi tāvat te śrotavyaṃ śroṣyase yadiR_7,020.005.1
śrutvā cānantaraṃ kāryaṃ tvayā rākṣasapuṃgavaR_7,020.005.2
kim ayaṃ vadhyate lokas tvayāvadhyena daivataiḥR_7,020.006.1
hata eva hy ayaṃ loko yadā mṛtyuvaśaṃ gataḥR_7,020.006.2
paśya tāvan mahābāho rākṣaseśvaramānuṣamR_7,020.007.1
lokam enaṃ vicitrārthaṃ yasya na jñāyate gatiḥR_7,020.007.2
kva cid vāditranṛttāni sevyante muditair janaiḥR_7,020.008.1
rudyate cāparair ārtair dhārāśrunayanānanaiḥR_7,020.008.2
mātā pitṛsutasnehair bhāryā bandhumanoramaiḥR_7,020.009.1
mohenāyaṃ jano dhvastaḥ kleśaṃ svaṃ nāvabudhyateR_7,020.009.2
tat kim evaṃ parikliśya lokaṃ mohanirākṛtamR_7,020.010.1
jita eva tvayā saumya martyaloko na saṃśayaḥR_7,020.010.2
evam uktas tu laṅkeśo dīpyamāna ivaujasāR_7,020.011.1
abravīn nāradaṃ tatra saṃprahasyābhivādya caR_7,020.011.2
maharṣe devagandharvavihāra samarapriyaR_7,020.012.1
ahaṃ khalūdyato gantuṃ vijayārthī rasātalamR_7,020.012.2
tato lokatrayaṃ jitvā sthāpya nāgān surān vaśeR_7,020.013.1
samudram amṛtārthaṃ vai mathiṣyāmi rasālayamR_7,020.013.2
athābravīd daśagrīvaṃ nārado bhagavān ṛṣiḥR_7,020.014.1
kva khalv idānīṃ mārgeṇa tvayānena gamiṣyateR_7,020.014.2
ayaṃ khalu sudurgamyaḥ pitṛrājñaḥ puraṃ pratiR_7,020.015.1
mārgo gacchati durdharṣo yamasyāmitrakarśanaR_7,020.015.2
sa tu śāradameghābhaṃ muktvā hāsaṃ daśānanaḥR_7,020.016.1
uvāca kṛtam ity eva vacanaṃ cedam abravītR_7,020.016.2
tasmād eṣa mahābrahman vaivasvatavadhodyataḥR_7,020.017.1
gacchāmi dakṣiṇām āśāṃ yatra sūryātmajo nṛpaḥR_7,020.017.2
mayā hi bhagavan krodhāt pratijñātaṃ raṇārthināR_7,020.018.1
avajeṣyāmi caturo lokapālān iti prabhoR_7,020.018.2
tenaiṣa prasthito 'haṃ vai pitṛrājapuraṃ pratiR_7,020.019.1
prāṇisaṃkleśakartāraṃ yojayiṣyāmi mṛtyunāR_7,020.019.2
evam uktvā daśagrīvo muniṃ tam abhivādya caR_7,020.020.1
prayayau dakṣiṇām āśāṃ prahṛṣṭaiḥ saha mantribhiḥR_7,020.020.2
nāradas tu mahātejā muhūrtaṃ dhyānam āsthitaḥR_7,020.021.1
cintayām āsa viprendro vidhūma iva pāvakaḥR_7,020.021.2
yena lokās trayaḥ sendrāḥ kliśyante sacarācarāḥR_7,020.022.1
kṣīṇe cāyuṣi dharme ca sa kālo hiṃsyate kathamR_7,020.022.2
yasya nityaṃ trayo lokā vidravanti bhayārditāḥR_7,020.023.1
taṃ kathaṃ rākṣasendro 'sau svayam evābhigacchatiR_7,020.023.2
yo vidhātā ca dhātā ca sukṛte duṣkṛte yathāR_7,020.024.1
trailokyaṃ vijitaṃ yena taṃ kathaṃ nu vijeṣyatiR_7,020.024.2
aparaṃ kiṃ nu kṛtvaivaṃ vidhānaṃ saṃvidhāsyatiR_7,020.025.1
kautūhalasamutpanno yāsyāmi yamasādanamR_7,020.025.2
evaṃ saṃcintya viprendro jagāma laghuvikramaḥR_7,021.001.1
ākhyātuṃ tad yathāvṛttaṃ yamasya sadanaṃ pratiR_7,021.001.2
apaśyat sa yamaṃ tatra devam agnipuraskṛtamR_7,021.002.1
vidhānam upatiṣṭhantaṃ prāṇino yasya yādṛśamR_7,021.002.2
sa tu dṛṣṭvā yamaḥ prāptaṃ maharṣiṃ tatra nāradamR_7,021.003.1
abravīt sukham āsīnam arghyam āvedya dharmataḥR_7,021.003.2
kaccit kṣemaṃ nu devarṣe kaccid dharmo na naśyatiR_7,021.004.1
kim āgamanakṛtyaṃ te devagandharvasevitaR_7,021.004.2
abravīt tu tadā vākyaṃ nārado bhagavān ṛṣiḥR_7,021.005.1
śrūyatām abhidhāsyāmi vidhānaṃ ca vidhīyatāmR_7,021.005.2
eṣa nāmnā daśagrīvaḥ pitṛrāja niśācaraḥR_7,021.006.1
upayāti vaśaṃ netuṃ vikramais tvāṃ sudurjayamR_7,021.006.2
etena kāraṇenāhaṃ tvarito 'smy āgataḥ prabhoR_7,021.007.1
daṇḍapraharaṇasyādya tava kiṃ nu kariṣyatiR_7,021.007.2
etasminn antare dūrād aṃśumantam ivoditamR_7,021.008.1
dadṛśe divyam āyāntaṃ vimānaṃ tasya rakṣasaḥR_7,021.008.2
taṃ deśaṃ prabhayā tasya puṣpakasya mahābalaḥR_7,021.009.1
kṛtvā vitimiraṃ sarvaṃ samīpaṃ samavartataR_7,021.009.2
sa tv apaśyan mahābāhur daśagrīvas tatas tataḥR_7,021.010.1
prāṇinaḥ sukṛtaṃ karma bhuñjānāṃś caiva duṣkṛtamR_7,021.010.2
tatas tān vadhyamānāṃs tu karmabhir duṣkṛtaiḥ svakaiḥR_7,021.011.1
rāvaṇo mocayām āsa vikrameṇa balād balīR_7,021.011.2
preteṣu mucyamāneṣu rākṣasena balīyasāR_7,021.012.1
pretagopāḥ susaṃrabdhā rākṣasendram abhidravanR_7,021.012.2
te prāsaiḥ parighaiḥ śūlair mudgaraiḥ śaktitomaraiḥR_7,021.013.1
puṣpakaṃ samavarṣanta śūrāḥ śatasahasraśaḥR_7,021.013.2
tasyāsanāni prāsādān vedikāstaraṇāni caR_7,021.014.1
puṣpakasya babhañjus te śīghraṃ madhukarā ivaR_7,021.014.2
devaniṣṭhānabhūtaṃ tad vimānaṃ puṣpakaṃ mṛdheR_7,021.015.1
bhajyamānaṃ tathaivāsīd akṣayaṃ brahmatejasāR_7,021.015.2
tatas te rāvaṇāmātyā yathākāmaṃ yathābalamR_7,021.016.1
ayudhyanta mahāvīryāḥ sa ca rājā daśānanaḥR_7,021.016.2
te tu śoṇitadigdhāṅgāḥ sarvaśastrasamāhatāḥR_7,021.017.1
amātyā rākṣasendrasya cakrur āyodhanaṃ mahatR_7,021.017.2
anyonyaṃ ca mahābhāgā jaghnuḥ praharaṇair yudhiR_7,021.018.1
yamasya ca mahat sainyaṃ rākṣasasya ca mantriṇaḥR_7,021.018.2
amātyāṃs tāṃs tu saṃtyajya rākṣasasya mahaujasaḥR_7,021.019.1
tam eva samadhāvanta śūlavarṣair daśānanamR_7,021.019.2
tataḥ śoṇitadigdhāṅgaḥ prahārair jarjarīkṛtaḥR_7,021.020.1
vimāne rākṣasaśreṣṭhaḥ phullāśoka ivābabhauR_7,021.020.2
sa śūlāni gadāḥ prāsāñ śaktitomarasāyakānR_7,021.021.1
musalāni śilāvṛkṣān mumocāstrabalād balīR_7,021.021.2
tāṃs tu sarvān samākṣipya tad astram apahatya caR_7,021.022.1
jaghnus te rākṣasaṃ ghoram ekaṃ śatasahasrakaḥR_7,021.022.2
parivārya ca taṃ sarve śailaṃ meghotkarā ivaR_7,021.023.1
bhindipālaiś ca śūlaiś ca nirucchvāsam akārayanR_7,021.023.2
vimuktakavacaḥ kruddho siktaḥ śoṇitavisravaiḥR_7,021.024.1
sa puṣpakaṃ parityajya pṛthivyām avatiṣṭhataR_7,021.024.2
tataḥ sa kārmukī bāṇī pṛthivyāṃ rākṣasādhipaḥR_7,021.025.1
labdhasaṃjño muhūrtena kruddhas tasthau yathāntakaḥR_7,021.025.2
tataḥ pāśupataṃ divyam astraṃ saṃdhāya kārmukeR_7,021.026.1
tiṣṭha tiṣṭheti tān uktvā tac cāpaṃ vyapakarṣataR_7,021.026.2
jvālāmālī sa tu śaraḥ kravyādānugato raṇeR_7,021.027.1
mukto gulmān drumāṃś caiva bhasmakṛtvā pradhāvatiR_7,021.027.2
te tasya tejasā dagdhāḥ sainyā vaivasvatasya tuR_7,021.028.1
raṇe tasmin nipatitā dāvadagdhā nagā ivaR_7,021.028.2
tataḥ sa sacivaiḥ sārdhaṃ rākṣaso bhīmavikramaḥR_7,021.029.1
nanāda sumahānādaṃ kampayann iva medinīmR_7,021.029.2
sa tu tasya mahānādaṃ śrutvā vaivasvato yamaḥR_7,022.001.1
śatruṃ vijayinaṃ mene svabalasya ca saṃkṣayamR_7,022.001.2
sa tu yodhān hatān matvā krodhaparyākulekṣaṇaḥR_7,022.002.1
abravīt tvaritaṃ sūtaṃ rathaḥ samupanīyatāmR_7,022.002.2
tasya sūto rathaṃ divyam upasthāpya mahāsvanamR_7,022.003.1
sthitaḥ sa ca mahātejā āruroha mahārathamR_7,022.003.2
pāśamudgarahastaś ca mṛtyus tasyāgrato sthitaḥR_7,022.004.1
yena saṃkṣipyate sarvaṃ trailokyaṃ sacarācaramR_7,022.004.2
kāladaṇḍaś ca pārśvastho mūrtimān syandane sthitaḥR_7,022.005.1
yamapraharaṇaṃ divyaṃ prajvalann iva tejasāR_7,022.005.2
tato lokās trayas trastāḥ kampante ca divaukasaḥR_7,022.006.1
kālaṃ kruddhaṃ tadā dṛṣṭvā lokatrayabhayāvahamR_7,022.006.2
dṛṣṭvā tu te taṃ vikṛtaṃ rathaṃ mṛtyusamanvitamR_7,022.007.1
sacivā rākṣasendrasya sarvalokabhayāvahamR_7,022.007.2
laghusattvatayā sarve naṣṭasaṃjñā bhayārditāḥR_7,022.008.1
nātra yoddhuṃ samarthāḥ sma ity uktvā vipradudruvuḥR_7,022.008.2
sa tu taṃ tādṛśaṃ dṛṣṭvā rathaṃ lokabhayāvahamR_7,022.009.1
nākṣubhyata tadā rakṣo vyathā caivāsya nābhavatR_7,022.009.2
sa tu rāvaṇam āsādya visṛjañ śaktitomarānR_7,022.010.1
yamo marmāṇi saṃkruddho rākṣasasya nyakṛntataR_7,022.010.2
rāvaṇas tu sthitaḥ svasthaḥ śaravarṣaṃ mumoca haR_7,022.011.1
tasmin vaivasvatarathe toyavarṣam ivāmbudaḥR_7,022.011.2
tato mahāśaktiśataiḥ pātyamānair mahorasiR_7,022.012.1
pratikartuṃ sa nāśaknod rākṣasaḥ śalyapīḍitaḥR_7,022.012.2
nānāpraharaṇair evaṃ yamenāmitrakarśināR_7,022.013.1
saptarātraṃ kṛte saṃkhye na bhagno vijito 'pi vāR_7,022.013.2
tato 'bhavat punar yuddhaṃ yamarākṣasayos tadāR_7,022.014.1
vijayākāṅkṣiṇos tatra samareṣv anivartinoḥR_7,022.014.2
tato devāḥ sagandharvāḥ siddhāś ca paramarṣayaḥR_7,022.015.1
prajāpatiṃ puraskṛtya dadṛśus tad raṇājiramR_7,022.015.2
saṃvarta iva lokānām abhavad yudhyatos tayoḥR_7,022.016.1
rākṣasānāṃ ca mukhyasya pretānām īśvarasya caR_7,022.016.2
rākṣasendras tataḥ kruddhaś cāpam āyamya saṃyugeR_7,022.017.1
nirantaram ivākāśaṃ kurvan bāṇān mumoca haR_7,022.017.2
mṛtyuṃ caturbhir viśikhaiḥ sūtaṃ saptabhir ardayatR_7,022.018.1
yamaṃ śarasahasreṇa śīghraṃ marmasv atāḍayatR_7,022.018.2
tataḥ kruddhasya sahasā yamasyābhiviniḥsṛtaḥR_7,022.019.1
jvālāmālo viniśvāso vadanāt krodhapāvakaḥR_7,022.019.2
tato 'paśyaṃs tadāścaryaṃ devadānavarākṣasāḥR_7,022.020.1
krodhajaṃ pāvakaṃ dīptaṃ didhakṣantaṃ ripor balamR_7,022.020.2
mṛtyus tu paramakruddho vaivasvatam athābravītR_7,022.021.1
muñca māṃ deva śīghraṃ tvaṃ nihanmi samare ripumR_7,022.021.2
narakaḥ śambaro vṛtraḥ śambhuḥ kārtasvaro balīR_7,022.022.1
namucir virocanaś caiva tāv ubhau madhukaiṭabhauR_7,022.022.2
ete cānye ca bahavo balavanto durāsadāḥR_7,022.023.1
vinipannā mayā dṛṣṭāḥ kā cintāsmin niśācareR_7,022.023.2
muñca māṃ sādhu dharmajña yāvad enaṃ nihanmy ahamR_7,022.024.1
na hi kaś cin mayā dṛṣṭo muhūrtam api jīvatiR_7,022.024.2
balaṃ mama na khalv etan maryādaiṣā nisargataḥR_7,022.025.1
saṃspṛṣṭo hi mayā kaś cin na jīved iti niścayaḥR_7,022.025.2
etat tu vacanaṃ śrutvā dharmarājaḥ pratāpavānR_7,022.026.1
abravīt tatra taṃ mṛtyumayam enaṃ nihanmy ahamR_7,022.026.2
tataḥ saṃraktanayanaḥ kruddho vaivasvataḥ prabhuḥR_7,022.027.1
kāladaṇḍam amoghaṃ taṃ tolayām āsa pāṇināR_7,022.027.2
yasya pārśveṣu niśchidrāḥ kālapāśāḥ pratiṣṭhitāḥR_7,022.028.1
pāvakasparśasaṃkāśo mudgaro mūrtimān sthitaḥR_7,022.028.2
darśanād eva yaḥ prāṇān prāṇinām uparudhyatiR_7,022.029.1
kiṃ punas tāḍanād vāpi pīḍanād vāpi dehinaḥR_7,022.029.2
sa jvālāparivāras tu pibann iva niśācaramR_7,022.030.1
karaspṛṣṭo balavatā daṇḍaḥ kruddhaḥ sudāruṇaḥR_7,022.030.2
tato vidudruvuḥ sarve sattvās tasmād raṇājirātR_7,022.031.1
surāś ca kṣubhitā dṛṣṭvā kāladaṇḍodyataṃ yamamR_7,022.031.2
tasmin prahartukāme tu daṇḍam udyamya rāvaṇamR_7,022.032.1
yamaṃ pitāmahaḥ sākṣād darśayitvedam abravītR_7,022.032.2
vaivasvata mahābāho na khalv atulavikramaR_7,022.033.1
prahartavyaṃ tvayaitena daṇḍenāsmin niśācareR_7,022.033.2
varaḥ khalu mayā dattas tasya tridaśapuṃgavaR_7,022.034.1
tat tvayā nānṛtaṃ kāryaṃ yan mayā vyāhṛtaṃ vacaḥR_7,022.034.2
amogho hy eṣa sarvāsāṃ prajānāṃ vinipātaneR_7,022.035.1
kāladaṇḍo mayā sṛṣṭaḥ pūrvaṃ mṛtyupuraskṛtaḥR_7,022.035.2
tan na khalv eṣa te saumya pātyo rākṣasamūrdhaniR_7,022.036.1
na hy asmin patite kaś cin muhūrtam api jīvatiR_7,022.036.2
yadi hy asmin nipatite na mriyetaiṣa rākṣasaḥR_7,022.037.1
mriyeta vā daśagrīvas tathāpy ubhayato 'nṛtamR_7,022.037.2
rākṣasendrān niyacchādya daṇḍam enaṃ vadhodyatamR_7,022.038.1
satyaṃ mama kuruṣvedaṃ lokāṃs tvaṃ samavekṣya caR_7,022.038.2
evam uktas tu dharmātmā pratyuvāca yamas tadāR_7,022.039.1
eṣa vyāvartito daṇḍaḥ prabhaviṣṇur bhavān hi naḥR_7,022.039.2
kiṃ tv idānīṃ mayā śakyaṃ kartuṃ raṇagatena hiR_7,022.040.1
yan mayā yan na hantavyo rākṣaso varadarpitaḥR_7,022.040.2
eṣa tasmāt praṇaśyāmi darśanād asya rakṣasaḥR_7,022.041.1
ity uktvā sarathaḥ sāśvas tatraivāntaradhīyataR_7,022.041.2
daśagrīvas tu taṃ jitvā nāma viśrāvya cātmanaḥR_7,022.042.1
puṣpakeṇa tu saṃhṛṣṭo niṣkrānto yamasādanātR_7,022.042.2
tato vaivasvato devaiḥ saha brahmapurogamaiḥR_7,022.043.1
jagāma tridivaṃ hṛṣṭo nāradaś ca mahāmuniḥR_7,022.043.2
sa tu jitvā daśagrīvo yamaṃ tridaśapuṃgavamR_7,023.001.1
rāvaṇas tu jayaślāghī svasahāyān dadarśa haR_7,023.001.2
jayena vardhayitvā ca mārīcapramukhās tataḥR_7,023.002.1
puṣpakaṃ bhejire sarve sāntvitā ravaṇena haR_7,023.002.2
tato rasātalaṃ hṛṣṭaḥ praviṣṭaḥ payaso nidhimR_7,023.003.1
daityoraga gaṇādhyuṣṭaṃ varuṇena surakṣitamR_7,023.003.2
sa tu bhogavatīṃ gatvā purīṃ vāsukipālitāmR_7,023.004.1
sthāpya nāgān vaśe kṛtvā yayau maṇimatīṃ purīmR_7,023.004.2
nivātakavacās tatra daityā labdhavarā vasanR_7,023.005.1
rākṣasas tān samāsādya yuddhena samupāhvayatR_7,023.005.2
te tu sarve suvikrāntā daiteyā balaśālinaḥR_7,023.006.1
nānāpraharaṇās tatra prayuddhā yuddhadurmadāḥR_7,023.006.2
teṣāṃ tu yudhyamānānāṃ sāgraḥ saṃvatsaro gataḥR_7,023.007.1
na cānyatarayos tatra vijayo vā kṣayo 'pi vāR_7,023.007.2
tataḥ pitāmahas tatra trailokyagatir avyayaḥR_7,023.008.1
ājagāma drutaṃ devo vimānavaram āsthitaḥR_7,023.008.2
nivātakavacānāṃ tu nivārya raṇakarma tatR_7,023.009.1
vṛddhaḥ pitāmaho vākyam uvāca viditārthavatR_7,023.009.2
na hy ayaṃ rāvaṇo yuddhe śakyo jetuṃ surāsuraiḥR_7,023.010.1
na bhavantaḥ kṣayaṃ netuṃ śakyāḥ sendraiḥ surāsuraiḥR_7,023.010.2
rākṣasasya sakhitvaṃ vai bhavadbhiḥ saha rocateR_7,023.011.1
avibhaktā hi sarvārthāḥ suhṛdāṃ nātra saṃśayaḥR_7,023.011.2
tato 'gnisākṣikaṃ sakhyaṃ kṛtavāṃs tatra rāvaṇaḥR_7,023.012.1
nivātakavacaiḥ sārdhaṃ prītimān abhavat tadāR_7,023.012.2
arcitas tair yathānyāyaṃ saṃvatsarasukhoṣitaḥR_7,023.013.1
svapurān nirviśeṣaṃ ca pūjāṃ prāpto daśānanaḥR_7,023.013.2
sa tūpadhārya māyānāṃ śatam ekonam ātmavānR_7,023.014.1
salilendrapurānveṣī sa babhrāma rasātalamR_7,023.014.2
tato 'śmanagaraṃ nāma kālakeyābhirakṣitamR_7,023.015.1
taṃ vijitya muhūrtena jaghne daityāṃś catuḥśatamR_7,023.015.2
tataḥ pāṇḍurameghābhaṃ kailāsam iva saṃsthitamR_7,023.016.1
varuṇasyālayaṃ divyam apaśyad rākṣasādhipaḥR_7,023.016.2
kṣarantīṃ ca payo nityaṃ surabhiṃ gām avasthitāmR_7,023.017.1
yasyāḥ payoviniṣyandāt kṣīrodo nāma sāgaraḥR_7,023.017.2
yaṃ samāsādya jīvanti phenapāḥ paramarṣayaḥR_7,023.018.1
amṛtaṃ yatra cotpannaṃ surā cāpi surāśināmR_7,023.018.2
pradakṣiṇaṃ tu tāṃ kṛtvā rāvaṇaḥ paramādbhutāmR_7,023.019.1
praviveśa mahāghoraṃ guptaṃ bahuvidhair balaiḥR_7,023.019.2
tato dhārāśatākīrṇaṃ śāradābhranibhaṃ tadāR_7,023.020.1
nityaprahṛṣṭaṃ dadṛśe varuṇasya gṛhottamamR_7,023.020.2
tato hatvā balādhyakṣān samare taiś ca tāḍitaḥR_7,023.021.1
abravīt kva gato yo vo rājā śīghraṃ nivedyatāmR_7,023.021.2
yuddhārthī rāvaṇaḥ prāptas tasya yuddhaṃ pradīyatāmR_7,023.022.1
vada vā na bhayaṃ te 'sti nirjito 'smīti sāñjaliḥR_7,023.022.2
etasminn antare kruddhā varuṇasya mahātmanaḥR_7,023.023.1
putrāḥ pautrāś ca niṣkrāman gauś ca puṣkara eva caR_7,023.023.2
te tu vīryaguṇopetā balaiḥ parivṛtāḥ svakaiḥR_7,023.024.1
yuktvā rathān kāmagamān udyadbhāskaravarcasaḥR_7,023.024.2
tato yuddhaṃ samabhavad dāruṇaṃ lomaharṣaṇamR_7,023.025.1
salilendrasya putrāṇāṃ rāvaṇasya ca rakṣasaḥR_7,023.025.2
amātyais tu mahāvīryair daśagrīvasya rakṣasaḥR_7,023.026.1
vāruṇaṃ tad balaṃ kṛtsnaṃ kṣaṇena vinipātitamR_7,023.026.2
samīkṣya svabalaṃ saṃkhye varuṇasyā sutās tadāR_7,023.027.1
arditāḥ śarajālena nivṛttā raṇakarmaṇaḥR_7,023.027.2
mahītalagatās te tu rāvaṇaṃ dṛśya puṣpakeR_7,023.028.1
ākāśam āśu viviśuḥ syandanaiḥ śīghragāmibhiḥR_7,023.028.2
mahad āsīt tatas teṣāṃ tulyaṃ sthānam avāpya tatR_7,023.029.1
ākāśayuddhaṃ tumulaṃ devadānavayor ivaR_7,023.029.2
tatas te rāvaṇaṃ yuddhe śaraiḥ pāvakasaṃnibhaiḥR_7,023.030.1
vimukhīkṛtya saṃhṛṣṭā vinedur vividhān ravānR_7,023.030.2
tato mahodaraḥ kruddho rājānaṃ dṛśya dharṣitamR_7,023.031.1
tyaktvā mṛtyubhayaṃ vīro yuddhakāṅkṣī vyalokayatR_7,023.031.2
tena teṣāṃ hayā ye ca kāmagāḥ pavanopamāḥR_7,023.032.1
mahodareṇa gadayā hatās te prayayuḥ kṣitimR_7,023.032.2
teṣāṃ varuṇasūnūnāṃ hatvā yodhān hayāṃś ca tānR_7,023.033.1
mumocāśu mahānādaṃ virathān prekṣya tān sthitānR_7,023.033.2
te tu teṣāṃ rathāḥ sāśvāḥ saha sārathibhir varaiḥR_7,023.034.1
mahodareṇa nihatāḥ patitāḥ pṛthivītaleR_7,023.034.2
te tu tyaktvā rathān putrā varuṇasya mahātmanaḥR_7,023.035.1
ākāśe viṣṭhitāḥ śūrāḥ svaprabhāvān na vivyathuḥR_7,023.035.2
dhanūṃṣi kṛtvā sajyāni vinirbhidya mahodaramR_7,023.036.1
rāvaṇaṃ samare kruddhāḥ sahitāḥ samabhidravanR_7,023.036.2
tataḥ kruddho daśagrīvaḥ kālāgnir iva viṣṭhitaḥR_7,023.037.1
śaravarṣaṃ mahāvegaṃ teṣāṃ marmasv apātayatR_7,023.037.2
paṭṭasāṃś caiva śaktīś ca śataghnīs tomarāṃs tathāR_7,023.038.1
pātayām āsa durdharṣas teṣām upari viṣṭhitaḥR_7,023.038.2
R_7,023.038R_7,023.039.1
atha viddhās tu te vīrā viniṣpetuḥ padātayaḥR_7,023.039.2
tato rakṣo mahānādaṃ muktvā hanti sma vāruṇānR_7,023.040.1
nānāpraharaṇair ghorair dhārāpātair ivāmbudaḥR_7,023.040.2
tatas te vimukhāḥ sarve patitā dharaṇītaleR_7,023.041.1
raṇāt svapuruṣaiḥ śīghraṃ gṛhāṇy eva praveśitāḥR_7,023.041.2
tān abravīt tato rakṣo varuṇāya nivedyatāmR_7,023.042.1
rāvaṇaṃ cābravīn mantrī prabhāso nāma vāruṇaḥR_7,023.042.2
gataḥ khalu mahātejā brahmalokaṃ jaleśvaraḥR_7,023.043.1
gāndharvaṃ varuṇaḥ śrotuṃ yaṃ tvam āhvayase yudhiR_7,023.043.2
tat kiṃ tava vṛthā vīra pariśrāmya gate nṛpeR_7,023.044.1
ye tu saṃnihitā vīrāḥ kumārās te parājitāḥR_7,023.044.2
rākṣasendras tu tac chrutvā nāma viśrāvya cātmanaḥR_7,023.045.1
harṣān nādaṃ vimuñcan vai niṣkrānto varuṇālayātR_7,023.045.2
āgatas tu pathā yena tenaiva vinivṛtya saḥR_7,023.046.1
laṅkām abhimukho rakṣo nabhastalagato yayauR_7,023.046.2
nivartamānaḥ saṃhṛṣṭo rāvaṇaḥ sa durātmavānR_7,024.001.1
jahre pathi narendrarṣidevagandharvakanyakāḥR_7,024.001.2
darśanīyāṃ hi yāṃ rakṣaḥ kanyāṃ strīṃ vātha paśyatiR_7,024.002.1
hatvā bandhujanaṃ tasyā vimāne saṃnyaveśayatR_7,024.002.2
tatra pannagayakṣāṇāṃ mānuṣāṇāṃ ca rakṣasāmR_7,024.003.1
daityānāṃ dānavānāṃ ca kanyā jagrāha rāvaṇaḥR_7,024.003.2
dīrghakeśyaḥ sucārvaṅgyaḥ pūrṇacandranibhānanāḥR_7,024.004.1
śokāyattās taruṇyaś ca samastā stananamritāḥR_7,024.004.2
tulyam agnyarciṣāṃ tatra śokāgnibhayasaṃbhavamR_7,024.005.1
pravepamānā duḥkhārtā mumucur bāṣpajaṃ jalamR_7,024.005.2
tāsāṃ niśvasamānānāṃ niśvasaiḥ saṃpradīpitamR_7,024.006.1
agnihotram ivābhāti saṃniruddhāgnipuṣpakamR_7,024.006.2
smṛtvā mātṝḥ pitṝn bhrātṝn putrān vai śvaśurān apiR_7,024.007.1
duḥkhaśokasamāviṣṭā vilepuḥ sahitāḥ striyaḥR_7,024.007.2
kathaṃ nu khalu me putraḥ kariṣyati mayā vināR_7,024.008.1
kathaṃ mātā kathaṃ bhrātā nimagnāḥ śokasāgareR_7,024.008.2
hā kathaṃ nu kariṣyāmi bhartāraṃ daivataṃ vināR_7,024.009.1
mṛtyo prasīda yāce tvāṃ naya māṃ yamasādanamR_7,024.009.2
kiṃ nu me duṣkṛtaṃ karma kṛtaṃ dehāntare purāR_7,024.010.1
tato 'smi dharṣitānena patitā śokasāgareR_7,024.010.2
na khalv idānīṃ paśyāmi duḥkhasyāntam ihātmanaḥR_7,024.011.1
aho dhin mānuṣāṃl lokān nāsti khalv adhamaḥ paraḥR_7,024.011.2
yad durbalā balavatā bāndhavā rāvaṇena meR_7,024.012.1
uditenaiva sūryeṇa tārakā iva nāśitāḥR_7,024.012.2
aho subalavad rakṣo vadhopāyeṣu rajyateR_7,024.013.1
aho durvṛttam ātmānaṃ svayam eva na budhyateR_7,024.013.2
sarvathā sadṛśas tāvad vikramo 'sya durātmanaḥR_7,024.014.1
idaṃ tv asadṛśaṃ karma paradārābhimarśanamR_7,024.014.2
yasmād eṣa parakhyāsu strīṣu rajyati durmatiḥR_7,024.015.1
tasmād dhi strīkṛtenaiva vadhaṃ prāpsyati vāraṇaḥR_7,024.015.2
śaptaḥ strībhiḥ sa tu tadā hatatejāḥ suniṣprabhaR_7,024.016.1
pativratābhiḥ sādhvībhiḥ sthitābhiḥ sādhu vartmaniR_7,024.016.2
evaṃ vilapamānāsu rāvaṇo rākṣasādhipaḥR_7,024.017.1
praviveśa purīṃ laṅkāṃ pūjyamāno niśācaraiḥR_7,024.017.2
tato rākṣasarājasya svasā paramaduḥkhitāR_7,024.018.1
pādayoḥ patitā tasya vaktum evopacakrameR_7,024.018.2
tataḥ svasāram utthāpya rāvaṇaḥ parisāntvayanR_7,024.019.1
abravīt kim idaṃ bhadre vaktum arhasi me drutamR_7,024.019.2
sā bāṣpapariruddhākṣī rākṣasī vākyam abravītR_7,024.020.1
hatāsmi vidhavā rājaṃs tvayā balavatā kṛtāR_7,024.020.2
ete viryāt tvayā rājan daityā vinihatā raṇeR_7,024.021.1
kālakeyā iti khyātā mahābalaparākramāḥR_7,024.021.2
tatra me nihato bhartā garīyāñ jīvitād apiR_7,024.022.1
sa tvayā dayitas tatra bhrātrā śatrusamena vaiR_7,024.022.2
yā tvayāsmi hatā rājan svayam eveha bandhunāR_7,024.023.1
duḥkhaṃ vaidhavyaśabdaṃ ca dattaṃ bhokṣyāmy ahaṃ tvayāR_7,024.023.2
nanu nāma tvayā rakṣyo jāmātā samareṣv apiR_7,024.024.1
taṃ nihatya raṇe rājan svayam eva na lajjaseR_7,024.024.2
evam uktas tayā rakṣo bhaginyā krośamānayāR_7,024.025.1
abravīt sāntvayitvā tāṃ sāmapūrvam idaṃ vacaḥR_7,024.025.2
alaṃ vatse viṣādena na bhetavyaṃ ca sarvaśaḥR_7,024.026.1
mānadānaviśeṣais tvāṃ toṣayiṣyāmi nityaśaḥR_7,024.026.2
nāvagacchāmi yuddheṣu svān parān vāpy ahaṃ śubheR_7,024.027.1
tenāsau nihataḥ saṃkhye mayā bhartā tava svasaḥR_7,024.027.2
asmin kāle tu yat prāptaṃ tat kariṣyāmi te hitamR_7,024.028.1
bhrātur aiśvaryasaṃsthasya kharasya bhava pārśvataḥR_7,024.028.2
caturdaśānāṃ bhrātā te sahasrāṇāṃ bhaviṣyatiR_7,024.029.1
prabhuḥ prayāṇe dāne ca rākṣasānāṃ mahaujasāmR_7,024.029.2
tatra mātṛṣvasuḥ putro bhrātā tava kharaḥ prabhuḥR_7,024.030.1
bhaviṣyati sadā kurvan yad vakṣyasi vacaḥ svayamR_7,024.030.2
śīghraṃ gacchatv ayaṃ śūro daṇḍakān parirakṣitumR_7,024.031.1
dūṣaṇo 'sya balādhyakṣo bhaviṣyati mahābalaḥR_7,024.031.2
sa hi śapto vanoddeśaḥ kruddhenośanasā purāR_7,024.032.1
rākṣasānām ayaṃ vāso bhaviṣyati na saṃśayaḥR_7,024.032.2
evam uktvā daśagrīvaḥ sainyaṃ tasyādideśa haR_7,024.033.1
caturdaśa sahasrāṇi rakṣasāṃ kāmarūpiṇāmR_7,024.033.2
sa taiḥ sarvaiḥ parivṛto rākṣasair ghoradarśanaiḥR_7,024.034.1
kharaḥ saṃprayayau śīghraṃ daṇḍakān akutobhayaḥR_7,024.034.2
sa tatra kārayām āsa rājyaṃ nihatakaṇṭakamR_7,024.035.1
sā ca śūrpaṇakhā prītā nyavasad daṇḍakāvaneR_7,024.035.2
sa tu dattvā daśagrīvo vanaṃ ghoraṃ kharasya tatR_7,025.001.1
bhaginīṃ ca samāśvāsya hṛṣṭaḥ svasthataro 'bhavatR_7,025.001.2
tato nikumbhilā nāma laṅkāyāḥ kānanaṃ mahatR_7,025.002.1
mahātmā rākṣasendras tat praviveśa sahānugaḥR_7,025.002.2
tatra yūpaśatākīrṇaṃ saumyacaityopaśobhitamR_7,025.003.1
dadarśa viṣṭhitaṃ yajñaṃ saṃpradīptam iva śriyāR_7,025.003.2
tataḥ kṛṣṇājinadharaṃ kamaṇḍaluśikhādhvajamR_7,025.004.1
dadarśa svasutaṃ tatra meghanādam ariṃdamamR_7,025.004.2
rakṣaḥpatiḥ samāsādya samāśliṣya ca bāhubhiḥR_7,025.005.1
abravīt kim idaṃ vatsa vartate tad bravīhi meR_7,025.005.2
uśanā tv abravīt tatra gurur yajñasamṛddhayeR_7,025.006.1
rāvaṇaṃ rākṣasaśreṣṭhaṃ dvijaśreṣṭho mahātapāḥR_7,025.006.2
aham ākhyāmi te rājañ śrūyatāṃ sarvam eva caR_7,025.007.1
yajñās te sapta putreṇa prāptāḥ subahuvistarāḥR_7,025.007.2
agniṣṭomo 'śvamedhaś ca yajño bahusuvarṇakaḥR_7,025.008.1
rājasūyas tathā yajño gomedho vaiṣṇavas tathāR_7,025.008.2
māheśvare pravṛtte tu yajñe pumbhiḥ sudurlabheR_7,025.009.1
varāṃs te labdhavān putraḥ sākṣāt paśupater ihaR_7,025.009.2
kāmagaṃ syandanaṃ divyam antarikṣacaraṃ dhruvamR_7,025.010.1
māyāṃ ca tāmasīṃ nāma yayā saṃpadyate tamaḥR_7,025.010.2
etayā kila saṃgrāme māyayā rākṣaseśvaraR_7,025.011.1
prayuddhasya gatiḥ śakyā na hi jñātuṃ surāsuraiḥR_7,025.011.2
akṣayāv iṣudhī bāṇaiś cāpaṃ cāpi sudurjayamR_7,025.012.1
astraṃ ca balavat saumya śatruvidhvaṃsanaṃ raṇeR_7,025.012.2
etān sarvān varāṃl labdhvā putras te 'yaṃ daśānanaR_7,025.013.1
adya yajñasamāptau ca tvatpratīkṣaḥ sthito ahamR_7,025.013.2
tato 'bravīd daśagrīvo na śobhanam idaṃ kṛtamR_7,025.014.1
pūjitāḥ śatravo yasmād dravyair indrapurogamāḥR_7,025.014.2
ehīdānīṃ kṛtaṃ yad dhi tad akartuṃ na śakyateR_7,025.015.1
āgaccha saumya gacchāmaḥ svam eva bhavanaṃ pratiR_7,025.015.2
tato gatvā daśagrīvaḥ saputraḥ savibhīṣaṇaḥR_7,025.016.1
striyo 'vatārayām āsa sarvās tā bāṣpaviklavāḥR_7,025.016.2
lakṣiṇyo ratnabūtāś ca devadānavarakṣasāmR_7,025.017.1
nānābhūṣaṇasaṃpannā jvalantyaḥ svena tejasāR_7,025.017.2
vibhīṣaṇas tu tā nārīr dṛṣṭvā śokasamākulāḥR_7,025.018.1
tasya tāṃ ca matiṃ jñātvā dharmātmā vākyam abravītR_7,025.018.2
īdṛśais taiḥ samācārair yaśo'rthakulanāśanaiḥR_7,025.019.1
dharṣaṇaṃ prāṇināṃ dattvā svamatena viceṣṭaseR_7,025.019.2
jñātīn vai dharṣayitvemās tvayānītā varāṅganāḥR_7,025.020.1
tvām atikramya madhunā rājan kumbhīnasī hṛtāR_7,025.020.2
rāvaṇas tv abravīd vākyaṃ nāvagacchāmi kiṃ tv idamR_7,025.021.1
ko vāyaṃ yas tvayākhyāto madhur ity eva nāmataḥR_7,025.021.2
vibhīṣaṇas tu saṃkruddho bhrātaraṃ vākyam abravītR_7,025.022.1
śrūyatām asya pāpasya karmaṇaḥ phalam āgatamR_7,025.022.2
mātāmahasya yo 'smākaṃ jyeṣṭho bhrātā sumālinaḥR_7,025.023.1
mālyavān iti vikhyāto vṛddhaprājño niśācaraḥR_7,025.023.2
pitur jyeṣṭho jananyāś ca asmākaṃ tv āryako 'bhavatR_7,025.024.1
tasya kumbhīnasī nāma duhitur duhitābhavatR_7,025.024.2
mātṛṣvasur athāsmākaṃ sā kanyā cānalodbhavāR_7,025.025.1
bhavaty asmākam eṣā vai bhrātṝṇāṃ dharmataḥ svasāR_7,025.025.2
sā hṛtā madhunā rājan rākṣasena balīyasāR_7,025.026.1
yajñapravṛtte putre te mayi cāntarjaloṣiteR_7,025.026.2
nihatya rākṣasaśreṣṭhān amātyāṃs tava saṃmatānR_7,025.027.1
dharṣayitvā hṛtā rājan guptā hy antaḥpure tavaR_7,025.027.2
yasmād avaśyaṃ dātavyā kanyā bhartre hi dātṛbhiḥR_7,025.028.1
asminn evābhisaṃprāptaṃ loke viditam astu teR_7,025.028.2
tato 'bravīd daśagrīvaḥ kruddhaḥ saṃraktalocanaḥR_7,025.029.1
kalpyatāṃ me rathaḥ śīghraṃ śūrāḥ sajjībhavantu caR_7,025.029.2
bhrātā me kumbhakarṇaś ca ye ca mukhyā niśācarāḥR_7,025.030.1
vāhanāny adhirohantu nānāpraharaṇāyudhāḥR_7,025.030.2
adya taṃ samare hatvā madhuṃ rāvaṇanirbhayamR_7,025.031.1
indralokaṃ gamiṣyāmi yuddhakāṅkṣī suhṛdvṛtaḥR_7,025.031.2
tato vijitya tridivaṃ vaśe sthāpya puraṃdaramR_7,025.032.1
nirvṛto vihariṣyāmi trailokyaiśvaryaśobhitaḥR_7,025.032.2
akṣauhiṇīsahasrāṇi catvāry ugrāṇi rakṣasāmR_7,025.033.1
nānāpraharaṇāny āśu niryayur yuddhakāṅkṣiṇāmR_7,025.033.2
indrajit tv agrataḥ sainyaṃ sainikān parigṛhya caR_7,025.034.1
rāvaṇo madhyataḥ śūraḥ kumbhakarṇaś ca pṛṣṭhataḥR_7,025.034.2
vibhīṣaṇas tu dharmātmā laṅkāyāṃ dharmam ācaratR_7,025.035.1
te tu sarve mahābhāgā yayur madhupuraṃ pratiR_7,025.035.2
rathair nāgaiḥ kharair uṣṭrair hayair dīptair mahoragaiḥR_7,025.036.1
rākṣasāḥ prayayuḥ sarve kṛtvākāśaṃ nirantaramR_7,025.036.2
daityāś ca śataśas tatra kṛtavairāḥ suraiḥ sahaR_7,025.037.1
rāvaṇaṃ prekṣya gacchantam anvagacchanta pṛṣṭhataḥR_7,025.037.2
sa tu gatvā madhupuraṃ praviśya ca daśānanaḥR_7,025.038.1
na dadarśa madhuṃ tatra bhaginīṃ tatra dṛṣṭavānR_7,025.038.2
sā prahvā prāñjalir bhūtvā śirasā pādayor gatāR_7,025.039.1
tasya rākṣasarājasya trastā kumbhīnasī svasāR_7,025.039.2
tāṃ samutthāpayām āsa na bhetavyam iti bruvanR_7,025.040.1
rāvaṇo rākṣasaśreṣṭhaḥ kiṃ cāpi karavāṇi teR_7,025.040.2
sābravīd yadi me rājan prasannas tvaṃ mahābalaR_7,025.041.1
bhartāraṃ na mamehādya hantum arhasi mānadaR_7,025.041.2
satyavāg bhava rājendra mām avekṣasva yācatīmR_7,025.042.1
tvayā hy uktaṃ mahābāho na bhetavyam iti svayamR_7,025.042.2
rāvaṇas tv abravīd dhṛṣṭaḥ svasāraṃ tatra saṃsthitāmR_7,025.043.1
kva cāsau tava bhartā vai mama śīghraṃ nivedyatāmR_7,025.043.2
saha tena gamiṣyāmi suralokaṃ jayāya vaiR_7,025.044.1
tava kāruṇyasauhārdān nivṛtto 'smi madhor vadhātR_7,025.044.2
ity uktā sā prasuptaṃ taṃ samutthāpya niśācaramR_7,025.045.1
abravīt saṃprahṛṣṭeva rākṣasī suvipaścitamR_7,025.045.2
eṣa prāpto daśagrīvo mama bhrātā niśācaraḥR_7,025.046.1
suralokajayākāṅkṣī sāhāyye tvāṃ vṛṇoti caR_7,025.046.2
tad asya tvaṃ sahāyārthaṃ sabandhur gaccha rākṣasaR_7,025.047.1
snigdhasya bhajamānasya yuktam arthāya kalpitumR_7,025.047.2
tasyās tad vacanaṃ śrutvā tathety āha madhur vacaḥR_7,025.048.1
dadarśa rākṣasaśreṣṭhaṃ yathānyāyam upetya saḥR_7,025.048.2
prāptapūjo daśagrīvo madhuveśmani vīryavānR_7,025.049.1
tatra caikāṃ niśām uṣya gamanāyopacakrameR_7,025.049.2
tataḥ kailāsam āsādya śailaṃ vaiśravaṇālayamR_7,025.050.1
rākṣasendro mahendrābhaḥ senām upaniveśayatR_7,025.050.2
sa tu tatra daśagrīvaḥ saha sainyena vīryavānR_7,026.001.1
astaṃ prāpte dinakare nivāsaṃ samarocayatR_7,026.001.2
udite vimale candre tulyaparvatavarcasiR_7,026.002.1
sa dadarśa guṇāṃs tatra candrapādopaśobhitānR_7,026.002.2
karṇikāravanair divyaiḥ kadambagahanais tathāR_7,026.003.1
padminībhiś ca phullābhir mandākinyā jalair apiR_7,026.003.2
ghaṇṭānām iva saṃnādaḥ śuśruve madhurasvanaḥR_7,026.004.1
apsarogaṇasaṃghanāṃ gāyatāṃ dhanadālayeR_7,026.004.2
puṣpavarṣāṇi muñcanto nagāḥ pavanatāḍitāḥR_7,026.005.1
śailaṃ taṃ vāsayantīva madhumādhavagandhinaḥR_7,026.005.2
madhupuṣparajaḥpṛktaṃ gandham ādāya puṣkalamR_7,026.006.1
pravavau vardhayan kāmaṃ rāvaṇasya sukho 'nilaḥR_7,026.006.2
geyāt puṣpasamṛddhyā ca śaityād vāyor guṇair gireḥR_7,026.007.1
pravṛttāyāṃ rajanyāṃ ca candrasyodayanena caR_7,026.007.2
rāvaṇaḥ sumahāvīryaḥ kāmabāṇavaśaṃ gataḥR_7,026.008.1
viniśvasya viniśvasya śaśinaṃ samavaikṣataR_7,026.008.2
etasminn antare tatra divyapuṣpavibhūṣitāR_7,026.009.1
sarvāpsarovarā rambhā pūrṇacandranibhānanāR_7,026.009.2
kṛtair viśeṣakair ārdraiḥ ṣaḍartukusumotsavaiḥR_7,026.010.1
nīlaṃ satoyameghābhaṃ vastraṃ samavaguṇṭhitāR_7,026.010.2
ūrū karikarākārau karau pallavakomalauR_7,026.011.1
sainyamadhyena gacchantī rāvaṇenopalakṣitāR_7,026.011.2
tāṃ samutthāya rakṣendraḥ kāmabāṇabalārditaḥR_7,026.012.1
kare gṛhītvā gacchantīṃ smayamāno 'bhyabhāṣataR_7,026.012.2
kva gacchasi varārohe kāṃ siddhiṃ bhajase svayamR_7,026.013.1
kasyābhyudayakālo 'yaṃ yas tvāṃ samupabhokṣyateR_7,026.013.2
tavānanarasasyādya padmotpalasugandhinaḥR_7,026.014.1
sudhāmṛtarasasyeva ko 'dya tṛptiṃ gamiṣyatiR_7,026.014.2
svarṇakumbhanibhau pīnau śubhau bhīru nirantarauR_7,026.015.1
kasyorasthalasaṃsparśaṃ dāsyatas te kucāv imauR_7,026.015.2
suvarṇacakrapratimaṃ svarṇadāmacitaṃ pṛthuR_7,026.016.1
adhyārokṣyati kas te 'dya svargaṃ jaghanarūpiṇamR_7,026.016.2
madviśiṣṭaḥ pumān ko 'nyaḥ śakro viṣṇur athāśvinauR_7,026.017.1
mām atītya hi yasya tvaṃ yāsi bhīru na śobhanamR_7,026.017.2
viśrama tvaṃ pṛthuśroṇi śilātalam idaṃ śubhamR_7,026.018.1
trailokye yaḥ prabhuś caiva tulyo mama na vidyateR_7,026.018.2
tad eṣa prāñjaliḥ prahvo yācate tvāṃ daśānanaḥR_7,026.019.1
yaḥ prabhuś cāpi bhartā ca trailokyasya bhajasva māmR_7,026.019.2
evam uktābravīd rambhā vepamānā kṛtāñjaliḥR_7,026.020.1
prasīda nārhase vaktum īdṛśaṃ tvaṃ hi me guruḥR_7,026.020.2
anyebhyo 'pi tvayā rakṣyā prāpnuyāṃ dharṣaṇaṃ yadiR_7,026.021.1
dharmataś ca snuṣā te 'haṃ tattvam etad bravīmi teR_7,026.021.2
abravīt tāṃ daśagrīvaś caraṇādhomukhīṃ sthitāmR_7,026.022.1
sutasya yadi me bhāryā tatas tvaṃ me snuṣā bhaveḥR_7,026.022.2
bāḍham ity eva sā rambhā prāha rāvaṇam uttaramR_7,026.023.1
dharmatas te sutasyāhaṃ bhāryā rākṣasapuṃgavaR_7,026.023.2
putraḥ priyataraḥ prāṇair bhrātur vaiśravaṇasya teR_7,026.024.1
khyāto yas triṣu lokeṣu nalakūbara ity asauR_7,026.024.2
dharmato yo bhaved vipraḥ kṣatriyo vīryato bhavetR_7,026.025.1
krodhād yaś ca bhaved agniḥ kṣāntyā ca vasudhāsamaḥR_7,026.025.2
tasyāsmi kṛtasaṃketā lokapālasutasya vaiR_7,026.026.1
tam uddiśya ca me sarvaṃ vibhūṣaṇam idaṃ kṛtamR_7,026.026.2
yasya tasya hi nānyasya bhāvo māṃ prati tiṣṭhatiR_7,026.027.1
tena satyena māṃ rājan moktum arhasy ariṃdamaR_7,026.027.2
sa hi tiṣṭhati dharmātmā sāmprataṃ matsamutsukaḥR_7,026.028.1
tan na vighnaṃ sutasyeha kartum arhasi muñca māmR_7,026.028.2
sadbhir ācaritaṃ mārgaṃ gaccha rākṣasapuṃgavaR_7,026.029.1
mānanīyo mayā hi tvaṃ lālanīyā tathāsmi teR_7,026.029.2
nirbhartsya rākṣaso mohāt pratigṛhya balād balīR_7,026.030.1
kāmamohābhisaṃrabdho maithunāyopacakrameR_7,026.030.2
sā vimuktā tato rambhā bhraṣṭamālyavibhūṣaṇāR_7,026.031.1
gajendrākrīḍamathitā nadīvākulatāṃ gatāR_7,026.031.2
sā vepamānā lajjantī bhītā karakṛtāñjaliḥR_7,026.032.1
nalakūbaram āsādya pādayor nipapāta haR_7,026.032.2
tadavasthāṃ ca tāṃ dṛṣṭvā mahātmā nalakūbaraḥR_7,026.033.1
abravīt kim idaṃ bhadre pādayoḥ patitāsi meR_7,026.033.2
sā tu niśvasamānā ca vepamānātha sāñjaliḥR_7,026.034.1
tasmai sarvaṃ yathātathyam ākhyātum upacakrameR_7,026.034.2
eṣa deva daśagrīvaḥ prāpto gantuṃ triviṣṭapamR_7,026.035.1
tena sainyasahāyena niśeha pariṇāmyateR_7,026.035.2
āyāntī tena dṛṣṭāsmi tvatsakāśam ariṃdamaR_7,026.036.1
gṛhītvā tena pṛṣṭāsmi kasya tvam iti rakṣasāR_7,026.036.2
mayā tu sarvaṃ yat satyaṃ tad dhi tasmai niveditamR_7,026.037.1
kāmamohābhibhūtātmā nāśrauṣīt tad vaco mamaR_7,026.037.2
yācyamāno mayā deva snuṣā te 'ham iti prabhoR_7,026.038.1
tat sarvaṃ pṛṣṭhataḥ kṛtvā balāt tenāsmi dharṣitāR_7,026.038.2
evaṃ tvam aparādhaṃ me kṣantum arhasi mānadaR_7,026.039.1
na hi tulyaṃ balaṃ saumya striyāś ca puruṣasya caR_7,026.039.2
evaṃ śrutvā tu saṃkruddhas tadā vaiśvaraṇātmajaḥR_7,026.040.1
dharṣaṇāṃ tāṃ parāṃ śrutvā dhyānaṃ saṃpraviveśa haR_7,026.040.2
tasya tat karma vijñāya tadā vaiśravaṇātmajaḥR_7,026.041.1
muhūrtād roṣatāmrākṣas toyaṃ jagrāha pāṇināR_7,026.041.2
gṛhītvā salilaṃ divyam upaspṛśya yathāvidhiR_7,026.042.1
utsasarja tadā śāpaṃ rākṣasendrāya dāruṇamR_7,026.042.2
akāmā tena yasmāt tvaṃ balād bhadre pradharṣitāR_7,026.043.1
tasmāt sa yuvatīm anyāṃ nākāmām upayāsyatiR_7,026.043.2
yadā tv akāmāṃ kāmārto dharṣayiṣyati yoṣitamR_7,026.044.1
mūrdhā tu saptadhā tasya śakalībhavitā tadāR_7,026.044.2
tasminn udāhṛte śāpe jvalitāgnisamaprabheR_7,026.045.1
devadundubhayo neduḥ puṣpavṛṣṭiś ca khāc cyutāR_7,026.045.2
prajāpatimukhāś cāpi sarve devāḥ praharṣitāḥR_7,026.046.1
jñātvā lokagatiṃ sarvāṃ tasya mṛtyuṃ ca rakṣasaḥR_7,026.046.2
śrutvā tu sa daśagrīvas taṃ śāpaṃ romaharṣaṇamR_7,026.047.1
nārīṣu maithunaṃ bhāvaṃ nākāmāsv abhyarocayatR_7,026.047.2
kailāsaṃ laṅghayitvātha daśagrīvaḥ sarākṣasaḥR_7,027.001.1
āsasāda mahātejā indralokaṃ niśācaraḥR_7,027.001.2
tasya rākṣasasainyasya samantād upayāsyataḥR_7,027.002.1
devalokaṃ yayau śabdo bhidyamānārṇavopamaḥR_7,027.002.2
śrutvā tu rāvaṇaṃ prāptam indraḥ saṃcalitāsanaḥR_7,027.003.1
abravīt tatra tān devān sarvān eva samāgatānR_7,027.003.2
ādityān savasūn rudrān viśvān sādhyān marudgaṇānR_7,027.004.1
sajjībhavata yuddhārthaṃ rāvaṇasya durātmanaḥR_7,027.004.2
evam uktās tu śakreṇa devāḥ śakrasamā yudhiR_7,027.005.1
saṃnahyanta mahāsattvā yuddhaśraddhāsamanvitāḥR_7,027.005.2
sa tu dīnaḥ paritrasto mahendro rāvaṇaṃ pratiR_7,027.006.1
viṣṇoḥ samīpam āgatya vākyam etad uvāca haR_7,027.006.2
viṣṇo kathaṃ kariṣyāmo mahāvīryaparākramaR_7,027.007.1
asau hi balavān rakṣo yuddhārtham abhivartateR_7,027.007.2
varapradānād balavān na khalv anyena hetunāR_7,027.008.1
tac ca satyaṃ hi kartavyaṃ vākyaṃ deva prajāpateḥR_7,027.008.2
tad yathā namucir vṛtro balir narakaśambarauR_7,027.009.1
tvan mataṃ samavaṣṭabhya yathā dagdhās tathā kuruR_7,027.009.2
na hy anyo deva devānām āpatsu sumahābalaR_7,027.010.1
gatiḥ parāyaṇaṃ vāsti tvām ṛte puruṣottamaR_7,027.010.2
tvaṃ hi nārāyaṇaḥ śrīmān padmanābhaḥ sanātanaḥR_7,027.011.1
tvayāhaṃ sthāpitaś caiva devarājye sanātaneR_7,027.011.2
tad ākhyāhi yathātattvaṃ devadeva mama svayamR_7,027.012.1
asicakrasahāyas tvaṃ yudhyase saṃyuge ripumR_7,027.012.2
evam uktaḥ sa śakreṇa devo nārāyaṇaḥ prabhuḥR_7,027.013.1
abravīn na paritrāsaḥ kāryas te śrūyatāṃ ca meR_7,027.013.2
na tāvad eṣa durvṛttaḥ śakyo daivatadānavaiḥR_7,027.014.1
hantuṃ yudhi samāsādya varadānena durjayaḥR_7,027.014.2
sarvathā tu mahat karma kariṣyati balotkaṭaḥR_7,027.015.1
rakṣaḥ putrasahāyo 'sau dṛṣṭam etan nisargataḥR_7,027.015.2
bravīṣi yat tu māṃ śakra saṃyuge yotsyasīti haR_7,027.016.1
naivāhaṃ pratiyotsye taṃ rāvaṇaṃ rākṣasādhipamR_7,027.016.2
anihatya ripuṃ viṣṇur na hi pratinivartateR_7,027.017.1
durlabhaś caiṣa kāmo 'dya varam āsādya rākṣaseR_7,027.017.2
pratijānāmi devendra tvatsamīpaṃ śatakratoR_7,027.018.1
rākṣasasyāham evāsya bhavitā mṛtyukāraṇamR_7,027.018.2
aham enaṃ vadhiṣyāmi rāvaṇaṃ sasutaṃ yudhiR_7,027.019.1
devatās toṣayiṣyāmi jñātvā kālam upasthitamR_7,027.019.2
etasminn antare nādaḥ śuśruve rajanīkṣayeR_7,027.020.1
tasya rāvaṇasainyasya prayuddhasya samantataḥR_7,027.020.2
atha yuddhaṃ samabhavad devarākṣasayos tadāR_7,027.021.1
ghoraṃ tumulanirhrādaṃ nānāpraharaṇāyudhamR_7,027.021.2
etasminn antare śūrā rākṣasā ghoradarśanāḥR_7,027.022.1
yuddhārtham abhyadhāvanta sacivā rāvaṇājñayāR_7,027.022.2
mārīcaś ca prahastaś ca mahāpārśvamahodarauR_7,027.023.1
akampano nikumbhaś ca śukaḥ sāraṇa eva caR_7,027.023.2
saṃhrādir dhūmaketuś ca mahādaṃṣṭro mahāmukhaḥR_7,027.024.1
jambumālī mahāmālī virūpākṣaś ca rākṣasaḥR_7,027.024.2
etaiḥ sarvair mahāvīryair vṛto rākṣasapuṃgavaḥR_7,027.025.1
rāvaṇasyāryakaḥ sainyaṃ sumālī praviveśa haR_7,027.025.2
sa hi devagaṇān sarvān nānāpraharaṇaiḥ śitaiḥR_7,027.026.1
vidhvaṃsayati saṃkruddhaḥ saha taiḥ kṣaṇadācaraiḥR_7,027.026.2
etasminn antare śūro vasūnām aṣṭamo vasuḥR_7,027.027.1
sāvitra iti vikhyātaḥ praviveśa mahāraṇamR_7,027.027.2
tato yuddhaṃ samabhavat surāṇāṃ rākṣasaiḥ sahaR_7,027.028.1
kruddhānāṃ rakṣasāṃ kīrtiṃ samareṣv anivartināmR_7,027.028.2
tatas te rākṣasāḥ śūrā devāṃs tān samare sthitānR_7,027.029.1
nānāpraharaṇair ghorair jaghnuḥ śatasahasraśaḥR_7,027.029.2
surās tu rākṣasān ghorān mahāvīryān svatejasāR_7,027.030.1
samare vividhaiḥ śastrair anayan yamasādanamR_7,027.030.2
etasminn antare śūraḥ sumālī nāma rākṣasaḥR_7,027.031.1
nānāpraharaṇaiḥ kruddho raṇam evābhyavartataR_7,027.031.2
devānāṃ tad balaṃ sarvaṃ nānāpraharaṇaiḥ śitaiḥR_7,027.032.1
vidhvaṃsayati saṃkruddho vāyur jaladharān ivaR_7,027.032.2
te mahābāṇavarṣaiś ca śūlaiḥ prāsaiś ca dāruṇaiḥR_7,027.033.1
pīḍyamānāḥ surāḥ sarve na vyatiṣṭhan samāhitāḥR_7,027.033.2
tato vidrāvyamāṇeṣu tridaśeṣu sumālināR_7,027.034.1
vasūnām aṣṭamo devaḥ sāvitro vyavatiṣṭhataR_7,027.034.2
saṃvṛtaḥ svair anīkais tu praharantaṃ niśācaramR_7,027.035.1
vikrameṇa mahātejā vārayām āsa saṃyugeR_7,027.035.2
sumattayos tayor āsīd yuddhaṃ loke sudāruṇamR_7,027.036.1
sumālino vasoś caiva samareṣv anivartinoḥR_7,027.036.2
tatas tasya mahābāṇair vasunā sumahātmanāR_7,027.037.1
mahān sa pannagarathaḥ kṣaṇena vinipātitaḥR_7,027.037.2
hatvā tu saṃyuge tasya rathaṃ bāṇaśataiḥ śitaiḥR_7,027.038.1
gadāṃ tasya vadhārthāya vasur jagrāha pāṇināR_7,027.038.2
tāṃ pradīptāṃ pragṛhyāśu kāladaṇḍanibhāṃ śubhāmR_7,027.039.1
tasya mūrdhani sāvitraḥ sumāler vinipātayatR_7,027.039.2
tasya mūrdhani solkābhā patantī ca tadā babhauR_7,027.040.1
sahasrākṣasamutsṛṣṭā girāv iva mahāśaniḥR_7,027.040.2
tasya naivāsthi kāyo vā na māṃsaṃ dadṛśe tadāR_7,027.041.1
gadayā bhasmasādbhūto raṇe tasmin nipātitaḥR_7,027.041.2
taṃ dṛṣṭvā nihataṃ saṃkhye rākṣasās te samantataḥR_7,027.042.1
dudruvuḥ sahitāḥ sarve krośamānā mahāsvanamR_7,027.042.2
sumālinaṃ hataṃ dṛṣṭvā vasunā bhasmasātkṛtamR_7,028.001.1
vidrutaṃ cāpi svaṃ sainyaṃ lakṣayitvārditaṃ śaraiḥR_7,028.001.2
tataḥ sa balavān kruddho rāvaṇasya suto yudhiR_7,028.002.1
nivartya rākṣasān sarvān meghanādo vyatiṣṭhataR_7,028.002.2
sa rathenāgnivarṇena kāmagena mahārathaḥR_7,028.003.1
abhidudrāva senāṃ tāṃ vanāny agnir iva jvalanR_7,028.003.2
tataḥ praviśatas tasya vividhāyudhadhāriṇaḥR_7,028.004.1
vidudruvur diśaḥ sarvā devās tasya ca darśanātR_7,028.004.2
na tatrāvasthitaḥ kaś cid raṇe tasya yuyutsataḥR_7,028.005.1
sarvān āvidhya vitrastān dṛṣṭvā śakro 'bhyabhāṣataR_7,028.005.2
na bhetavyaṃ na gantavyaṃ nivartadhvaṃ raṇaṃ pratiR_7,028.006.1
eṣa gacchati me putro yuddhārtham aparājitaḥR_7,028.006.2
tataḥ śakrasuto devo jayanta iti viśrutaḥR_7,028.007.1
rathenādbhutakalpena saṃgrāmam abhivartataR_7,028.007.2
tatas te tridaśāḥ sarve parivārya śacīsutamR_7,028.008.1
rāvaṇasya sutaṃ yuddhe samāsādya vyavasthitāḥR_7,028.008.2
teṣāṃ yuddhaṃ mahad abhūt sadṛśaṃ devarakṣasāmR_7,028.009.1
kṛte mahendraputrasya rākṣasendrasutasya caR_7,028.009.2
tato mātaliputre tu gomukhe rākṣasātmajaḥR_7,028.010.1
sārathau pātayām āsa śarān kāñcanabhūṣaṇānR_7,028.010.2
śacīsutas tv api tathā jayantas tasya sārathimR_7,028.011.1
taṃ caiva rāvaṇiṃ kruddhaḥ pratyavidhyad raṇājireR_7,028.011.2
tataḥ kruddho mahātejā rakṣo visphāritekṣaṇaḥR_7,028.012.1
rāvaṇiḥ śakraputraṃ taṃ śaravarṣair avākiratR_7,028.012.2
śataghnīs tomarān prāsān gadākhaḍgaparaśvadhānR_7,028.013.1
sumahānty adriśṛṅgāṇi pātayām āsa rāvaṇiḥR_7,028.013.2
tataḥ pravyathitā lokāḥ saṃjajñe ca tamo mahatR_7,028.014.1
tasya rāvaṇaputrasya tadā śatrūn abhighnataḥR_7,028.014.2
tatas tad daivatabalaṃ samantāt taṃ śacīsutamR_7,028.015.1
bahuprakāram asvasthaṃ tatra tatra sma dhāvatiR_7,028.015.2
nābhyajānaṃs tadānyonyaṃ śatrūn vā daivatāni vāR_7,028.016.1
tatra tatra viparyastaṃ samantāt paridhāvitamR_7,028.016.2
etasminn antare śūraḥ pulomā nāma vīryavānR_7,028.017.1
daiteyas tena saṃgṛhya śacīputro 'pavāhitaḥR_7,028.017.2
gṛhītvā taṃ tu naptāraṃ praviṣṭaḥ sa mahodadhimR_7,028.018.1
mātāmaho 'ryakas tasya paulomī yena sā śacīR_7,028.018.2
praṇāśaṃ dṛśya tu surā jayantasyātidāruṇamR_7,028.019.1
vyathitāś cāprahṛṣṭāś ca samantād vipradudruvuḥR_7,028.019.2
rāvaṇis tv atha saṃhṛṣṭo balaiḥ parivṛtaḥ svakaiḥR_7,028.020.1
abhyadhāvata devāṃs tān mumoca ca mahāsvanamR_7,028.020.2
dṛṣṭvā praṇāśaṃ putrasya rāvaṇeś cāpi vikramamR_7,028.021.1
mātaliṃ prāha devendro rathaḥ samupanīyatāmR_7,028.021.2
sa tu divyo mahābhīmaḥ sajja eva mahārathaḥR_7,028.022.1
upasthito mātalinā vāhyamāno manojavaḥR_7,028.022.2
tato meghā rathe tasmiṃs taḍidvanto mahāsvanāḥR_7,028.023.1
agrato vāyucapalā gacchanto vyanadaṃs tadāR_7,028.023.2
nānāvādyāni vādyanta stutayaś ca samāhitāḥR_7,028.024.1
nanṛtuś cāpsaraḥsaṃghāḥ prayāte vāsave raṇamR_7,028.024.2
rudrair vasubhir ādityaiḥ sādhyaiś ca samarudgaṇaiḥR_7,028.025.1
vṛto nānāpraharaṇair niryayau tridaśādhipaḥR_7,028.025.2
nirgacchatas tu śakrasya paruṣaṃ pavano vavauR_7,028.026.1
bhāskaro niṣprabhaś cāsīn maholkāś ca prapedireR_7,028.026.2
etasminn antare śūro daśagrīvaḥ pratāpavānR_7,028.027.1
āruroha rathaṃ divyaṃ nirmitaṃ viśvakarmaṇāR_7,028.027.2
pannagaiḥ sumahākāyair veṣṭitaṃ lomaharṣaṇaiḥR_7,028.028.1
yeṣāṃ niśvāsavātena pradīptam iva saṃyugamR_7,028.028.2
daityair niśācaraiḥ śūrai rathaḥ saṃparivāritaḥR_7,028.029.1
samarābhimukho divyo mahendram abhivartataR_7,028.029.2
putraṃ taṃ vārayitvāsau svayam eva vyavasthitaḥR_7,028.030.1
so 'pi yuddhād viniṣkramya rāvaṇiḥ samupāviśatR_7,028.030.2
tato yuddhaṃ pravṛttaṃ tu surāṇāṃ rākṣasaiḥ sahaR_7,028.031.1
śastrābhivarṣaṇaṃ ghoraṃ meghānām iva saṃyugeR_7,028.031.2
kumbhakarṇas tu duṣṭātmā nānāpraharaṇodyataḥR_7,028.032.1
nājñāyata tadā yuddhe saha kenāpy ayudhyataR_7,028.032.2
dantair bhujābhyāṃ padbhyāṃ ca śaktitomarasāyakaiḥR_7,028.033.1
yena kenaiva saṃrabdhas tāḍayām āsa vai surānR_7,028.033.2
tato rudrair mahābhāgaiḥ sahādityair niśācaraḥR_7,028.034.1
prayuddhas taiś ca saṃgrāme kṛttaḥ śastrair nirantaramR_7,028.034.2
tatas tad rākṣasaṃ sainyaṃ tridaśaiḥ samarudgaṇaiḥR_7,028.035.1
raṇe vidrāvitaṃ sarvaṃ nānāpraharaṇaiḥ śitaiḥR_7,028.035.2
ke cid vinihatāḥ śastrair veṣṭanti sma mahītaleR_7,028.036.1
vāhaneṣv avasaktāś ca sthitā evāpare raṇeR_7,028.036.2
rathān nāgān kharān uṣṭrān pannagāṃs turagāṃs tathāR_7,028.037.1
śiṃśumārān varāhāṃś ca piśācavadanāṃs tathāR_7,028.037.2
tān samāliṅgya bāhubhyāṃ viṣṭabdhāḥ ke cid ucchritāḥR_7,028.038.1
devais tu śastrasaṃviddhā mamrire ca niśācarāḥR_7,028.038.2
citrakarma ivābhāti sa teṣāṃ raṇasaṃplavaḥR_7,028.039.1
nihatānāṃ pramattānāṃ rākṣasānāṃ mahītaleR_7,028.039.2
śoṇitodaka niṣyandākaṅkagṛdhrasamākulāR_7,028.040.1
pravṛttā saṃyugamukhe śastragrāhavatī nadīR_7,028.040.2
etasminn antare kruddho daśagrīvaḥ pratāpavānR_7,028.041.1
nirīkṣya tad balaṃ sarvaṃ daivatair vinipātitamR_7,028.041.2
sa taṃ prativigāhyāśu pravṛddhaṃ sainyasāgaramR_7,028.042.1
tridaśān samare nighnañ śakram evābhyavartataR_7,028.042.2
tataḥ śakro mahac cāpaṃ visphārya sumahāsvanamR_7,028.043.1
yasya visphāraghoṣeṇa svananti sma diśo daśaR_7,028.043.2
tad vikṛṣya mahac cāpam indro rāvaṇamūrdhaniR_7,028.044.1
nipātayām āsa śarān pāvakādityavarcasaḥR_7,028.044.2
tathaiva ca mahābāhur daśagrīvo vyavasthitaḥR_7,028.045.1
śakraṃ kārmukavibhraṣṭaiḥ śaravarṣair avākiratR_7,028.045.2
prayudhyator atha tayor bāṇavarṣaiḥ samantataḥR_7,028.046.1
nājñāyata tadā kiṃ cit sarvaṃ hi tamasā vṛtamR_7,028.046.2
tatas tamasi saṃjāte rākṣasā daivataiḥ sahaR_7,029.001.1
ayudhyanta balonmattāḥ sūdayantaḥ parasparamR_7,029.001.2
tatas tu devasainyena rākṣasānāṃ mahad balamR_7,029.002.1
daśāṃśaṃ sthāpitaṃ yuddhe śeṣaṃ nītaṃ yamakṣayamR_7,029.002.2
tasmiṃs tu tamasā naddhe sarve te devarākṣasāḥR_7,029.003.1
anyonyaṃ nābhyajānanta yudhyamānāḥ parasparamR_7,029.003.2
indraś ca rāvaṇaś caiva rāvaṇiś ca mahābalaḥR_7,029.004.1
tasmiṃs tamojālavṛte moham īyur na te trayaḥR_7,029.004.2
sa tu dṛṣṭvā balaṃ sarvaṃ nihataṃ rāvaṇo raṇeR_7,029.005.1
krodham abhyāgamat tīvraṃ mahānādaṃ ca muktavānR_7,029.005.2
krodhāt sūtaṃ ca durdharṣaḥ syandanastham uvāca haR_7,029.006.1
parasainyasya madhyena yāvadantaṃ nayasva māmR_7,029.006.2
adyaitāṃs tridaśān sarvān vikramaiḥ samare svayamR_7,029.007.1
nānāśastrair mahāsārair nāśayāmi nabhastalātR_7,029.007.2
aham indraṃ vadhiṣyāmi varuṇaṃ dhanadaṃ yamamR_7,029.008.1
tridaśān vinihatyāśu svayaṃ sthāsyāmy athopariR_7,029.008.2
viṣādo na ca kartavyaḥ śīghraṃ vāhaya me rathamR_7,029.009.1
dviḥ khalu tvāṃ bravīmy adya yāvadantaṃ nayasva māmR_7,029.009.2
ayaṃ sa nandanoddeśo yatra vartāmahe vayamR_7,029.010.1
naya mām adya tatra tvam udayo yatra parvataḥR_7,029.010.2
tasya tad vacanaṃ śrutvā turagān sa manojavānR_7,029.011.1
ādideśātha śatrūṇāṃ madhyenaiva ca sārathiḥR_7,029.011.2
tasya taṃ niścayaṃ jñātvā śakro deveśvaras tadāR_7,029.012.1
rathasthaḥ samarasthāṃs tān devān vākyam athābravītR_7,029.012.2
surāḥ śṛṇuta madvākyaṃ yat tāvan mama rocateR_7,029.013.1
jīvann eva daśagrīvaḥ sādhu rakṣo nigṛhyatāmR_7,029.013.2
eṣa hy atibalaḥ sainye rathena pavanaujasāR_7,029.014.1
gamiṣyati pravṛddhormiḥ samudra iva parvaṇiR_7,029.014.2
na hy eṣa hantuṃ śakyo 'dya varadānāt sunirbhayaḥR_7,029.015.1
tad grahīṣyāmahe rakṣo yattā bhavata saṃyugeR_7,029.015.2
yathā baliṃ nigṛhyaitat trailokyaṃ bhujyate mayāR_7,029.016.1
evam etasya pāpasya nigraho mama rocateR_7,029.016.2
tato 'nyaṃ deśam āsthāya śakraḥ saṃtyajya rāvaṇamR_7,029.017.1
ayudhyata mahātejā rākṣasān nāśayan raṇeR_7,029.017.2
uttareṇa daśagrīvaḥ praviveśānivartitaḥR_7,029.018.1
dakṣiṇena tu pārśvena praviveśa śatakratuḥR_7,029.018.2
tataḥ sa yojanaśataṃ praviṣṭo rākṣasādhipaḥR_7,029.019.1
devatānāṃ balaṃ kṛtsnaṃ śaravarṣair avākiratR_7,029.019.2
tataḥ śakro nirīkṣyātha praviṣṭaṃ taṃ balaṃ svakamR_7,029.020.1
nyavartayad asaṃbhrāntaḥ samāvṛtya daśānanamR_7,029.020.2
etasminn antare nādo mukto dānavarākṣasaiḥR_7,029.021.1
hā hatāḥ smeti taṃ dṛṣṭvā grastaṃ śakreṇa rāvaṇamR_7,029.021.2
tato rathaṃ samāruhya rāvaṇiḥ krodhamūrchitaḥR_7,029.022.1
tat sainyam atisaṃkruddhaḥ praviveśa sudāruṇamR_7,029.022.2
sa tāṃ praviśya māyāṃ tu dattāṃ gopatinā purāR_7,029.023.1
adṛśyaḥ sarvabhūtānāṃ tat sainyaṃ samavākiratR_7,029.023.2
tataḥ sa devān saṃtyajya śakram evābhyayād drutamR_7,029.024.1
mahendraś ca mahātejā na dadarśa sutaṃ ripoḥR_7,029.024.2
sa mātaliṃ hayāṃś caiva tāḍayitvā śarottamaiḥR_7,029.025.1
mahendraṃ bāṇavarṣeṇa śīghrahasto hy avākiratR_7,029.025.2
tataḥ śakro rathaṃ tyaktva visṛjya ca sa mātalimR_7,029.026.1
airāvataṃ samāruhya mṛgayām āsa rāvaṇimR_7,029.026.2
sa tu māyā balād rakṣaḥ saṃgrāme nābhyadṛśyataR_7,029.027.1
kiramāṇaḥ śaraughena mahendram amitaujasaṃR_7,029.027.2
sa taṃ yadā pariśrāntam indraṃ mene 'tha rāvaṇiḥR_7,029.028.1
tadainaṃ māyayā baddhvā svasainyam abhito 'nayatR_7,029.028.2
mahendram amarāḥ sarve kiṃ nv etad iti cukruśuḥR_7,029.029.1
na hi dṛśyati vidyāvān māyayā yena nīyateR_7,029.029.2
etasminn antare cāpi sarve suragaṇās tadāR_7,029.030.1
abhyadravan susaṃkruddhā rāvaṇaṃ śastravṛṣṭibhiḥR_7,029.030.2
rāvaṇas tu samāsādya vasvādityamarudgaṇānR_7,029.031.1
na śaśāka raṇe sthātuṃ na yoddhuṃ śastrapīḍitaḥR_7,029.031.2
taṃ tu dṛṣṭvā pariśrāntaṃ prahārair jarjaracchavimR_7,029.032.1
rāvaṇiḥ pitaraṃ yuddhe 'darśanastho 'bravīd idamR_7,029.032.2
āgaccha tāta gacchāvo nivṛttaṃ raṇakarma tatR_7,029.033.1
jitaṃ te viditaṃ bho 'stu svastho bhava gatajvaraḥR_7,029.033.2
ayaṃ hi surasainyasya trailokyasya ca yaḥ prabhuḥR_7,029.034.1
sa gṛhīto mayā śakro bhagnamānāḥ surāḥ kṛtāḥR_7,029.034.2
yatheṣṭaṃ bhuṅkṣva trailokyaṃ nigṛhya ripum ojasāR_7,029.035.1
vṛthā te kiṃ śramaṃ kṛtvā yuddhaṃ hi tava niṣphalamR_7,029.035.2
sa daivatabalāt tasmān nivṛtto raṇakarmaṇaḥR_7,029.036.1
tac chrutvā rāvaṇer vākyaṃ svasthacetā daśānanaḥR_7,029.036.2
atha raṇavigatajvaraḥ prabhur vijayam avāpya niśācarādhipaḥR_7,029.037.1
bhavanam abhi tato jagāma hṛṣṭaḥ svasutam avāpya ca vākyam abravītR_7,029.037.2
atibalasadṛśaiḥ parākramais tair mama kulamānavivardhanaṃ kṛtamR_7,029.038.1
yad amarasamavikrama tvayā tridaśapatis tridaśāś ca nirjitāḥR_7,029.038.2
tvaritam upanayasva vāsavaṃ nagaram ito vraja sainyasaṃvṛtaḥR_7,029.039.1
aham api tava gacchato drutaṃ saha sacivair anuyāmi pṛṣṭhataḥR_7,029.039.2
atha sa balavṛtaḥ savāhanas tridaśapatiṃ parigṛhya rāvaṇiḥR_7,029.040.1
svabhavanam upagamya rākṣaso muditamanā visasarja rākṣasānR_7,029.040.2
jite mahendre 'tibale rāvaṇasya sutena vaiR_7,030.001.1
prajāpatiṃ puraskṛtya gatā laṅkāṃ surās tadāR_7,030.001.2
taṃ rāvaṇaṃ samāsādya putrabhrātṛbhir āvṛtamR_7,030.002.1
abravīd gagane tiṣṭhan sāntvapūrvaṃ prajāpatiḥR_7,030.002.2
vatsa rāvaṇa tuṣṭo 'smi tava putrasya saṃyugeR_7,030.003.1
aho 'sya vikramaudāryaṃ tava tulyo 'dhiko 'pi vāR_7,030.003.2
jitaṃ hi bhavatā sarvaṃ trailokyaṃ svena tejasāR_7,030.004.1
kṛtā pratijñā saphalā prīto 'smi svasutena vaiR_7,030.004.2
ayaṃ ca putro 'tibalas tava rāvaṇarāvaṇiḥR_7,030.005.1
indrajit tv iti vikhyāto jagaty eṣa bhaviṣyatiR_7,030.005.2
balavāñ śatrunirjetā bhaviṣyaty eṣa rākṣasaḥR_7,030.006.1
yam āśritya tvayā rājan sthāpitās tridaśā vaśeR_7,030.006.2
tan mucyatāṃ mahābāho mahendraḥ pākaśāsanaḥR_7,030.007.1
kiṃ cāsya mokṣaṇārthāya prayacchanti divaukasaḥR_7,030.007.2
athābravīn mahātejā indrajit samitiṃjayaḥR_7,030.008.1
amaratvam ahaṃ deva vṛṇomīhāsya mokṣaṇeR_7,030.008.2
abravīt tu tadā devo rāvaṇiṃ kamalodbhavaḥR_7,030.009.1
nāsti sarvāmaratvaṃ hi keṣāṃ cit prāṇināṃ bhuviR_7,030.009.2
athābravīt sa tatrastham indrajit padmasaṃbhavamR_7,030.010.1
śrūyatāṃ yā bhavet siddhiḥ śatakratuvimokṣaṇeR_7,030.010.2
mameṣṭaṃ nityaśo deva havyaiḥ saṃpūjya pāvakamR_7,030.011.1
saṃgrāmam avatartuṃ vai śatrunirjayakāṅkṣiṇaḥR_7,030.011.2
tasmiṃś ced asamāpte tu japyahome vibhāvasoḥR_7,030.012.1
yudhyeyaṃ deva saṃgrāme tadā me syād vināśanamR_7,030.012.2
sarvo hi tapasā caiva vṛṇoty amaratāṃ pumānR_7,030.013.1
vikrameṇa mayā tv etad amaratvaṃ pravartitamR_7,030.013.2
evam astv iti taṃ prāha vākyaṃ devaḥ prajāpatiḥR_7,030.014.1
muktaś cendrajitā śakro gatāś ca tridivaṃ surāḥR_7,030.014.2
etasminn antare śakro dīno bhraṣṭāmbarasrajaḥR_7,030.015.1
rāma cintāparītātmā dhyānatatparatāṃ gataḥR_7,030.015.2
taṃ tu dṛṣṭvā tathābhūtaṃ prāha devaḥ prajāpatiḥR_7,030.016.1
śakrakrato kim utkaṇṭhāṃ karoṣi smara duṣkṛtamR_7,030.016.2
amarendra mayā bahvyaḥ prajāḥ sṛṣṭāḥ purā prabhoR_7,030.017.1
ekavarṇāḥ samābhāṣā ekarūpāś ca sarvaśaḥR_7,030.017.2
tāsāṃ nāsti viśeṣo hi darśane lakṣaṇe 'pi vāR_7,030.018.1
tato 'ham ekāgramanās tāḥ prajāḥ paryacintayamR_7,030.018.2
so 'haṃ tāsāṃ viśeṣārthaṃ striyam ekāṃ vinirmameR_7,030.019.1
yad yat prajānāṃ pratyaṅgaṃ viśiṣṭaṃ tat tad uddhṛtamR_7,030.019.2
tato mayā rūpaguṇair ahalyā strī vinirmitāR_7,030.020.1
ahalyety eva ca mayā tasyā nāma pravartitamR_7,030.020.2
nirmitāyāṃ tu devendra tasyāṃ nāryāṃ surarṣabhaR_7,030.021.1
bhaviṣyatīti kasyaiṣā mama cintā tato 'bhavatR_7,030.021.2
tvaṃ tu śakra tadā nārīṃ jānīṣe manasā prabhoR_7,030.022.1
sthānādhikatayā patnī mamaiṣeti puraṃdaraR_7,030.022.2
sā mayā nyāsabhūtā tu gautamasya mahātmanaḥR_7,030.023.1
nyastā bahūni varṣāṇi tena niryātitā ca sāR_7,030.023.2
tatas tasya parijñāya mayā sthairyaṃ mahāmuneḥR_7,030.024.1
jñātvā tapasi siddhiṃ ca patnyarthaṃ sparśitā tadāR_7,030.024.2
sa tayā saha dharmātmā ramate sma mahāmuniḥR_7,030.025.1
āsan nirāśā devās tu gautame dattayā tayāR_7,030.025.2
tvaṃ kruddhas tv iha kāmātmā gatvā tasyāśramaṃ muneḥR_7,030.026.1
dṛṣṭavāṃś ca tadā tāṃ strīṃ dīptām agniśikhām ivaR_7,030.026.2
sā tvayā dharṣitā śakra kāmārtena samanyunāR_7,030.027.1
dṛṣṭas tvaṃ ca tadā tena āśrame paramarṣiṇāR_7,030.027.2
tataḥ kruddhena tenāsi śaptaḥ paramatejasāR_7,030.028.1
gato 'si yena devendra daśābhāgaviparyayamR_7,030.028.2
yasmān me dharṣitā patnī tvayā vāsava nirbhayamR_7,030.029.1
tasmāt tvaṃ samare rājañ śatruhastaṃ gamiṣyasiR_7,030.029.2
ayaṃ tu bhāvo durbuddhe yas tvayeha pravartitaḥR_7,030.030.1
mānuṣeṣv api sarveṣu bhaviṣyati na saṃśayaḥR_7,030.030.2
tatrādharmaḥ subalavān samutthāsyati yo mahānR_7,030.031.1
tatrārdhaṃ tasya yaḥ kartā tvayy ardhaṃ nipatiṣyatiR_7,030.031.2
na ca te sthāvaraṃ sthānaṃ bhaviṣyati puraṃdaraR_7,030.032.1
etenādharmayogena yas tvayeha pravartitaḥR_7,030.032.2
yaś ca yaś ca surendraḥ syād dhruvaḥ sa na bhaviṣyatiR_7,030.033.1
eṣa śāpo mayā mukta ity asau tvāṃ tadābravītR_7,030.033.2
tāṃ tu bhāryāṃ vinirbhartsya so 'bravīt sumahātapāḥR_7,030.034.1
durvinīte vinidhvaṃsa mamāśramasamīpataḥR_7,030.034.2
rūpayauvanasaṃpannā yasmāt tvam anavasthitāR_7,030.035.1
tasmād rūpavatī loke na tvam ekā bhaviṣyasiR_7,030.035.2
rūpaṃ ca tat prajāḥ sarvā gamiṣyanti sudurlabhamR_7,030.036.1
yat tavedaṃ samāśritya vibhrame 'yam upasthitaḥR_7,030.036.2
tadā prabhṛti bhūyiṣṭhaṃ prajā rūpasamanvitāḥR_7,030.037.1
śāpotsargād dhi tasyedaṃ muneḥ sarvam upāgatamR_7,030.037.2
tat smara tvaṃ mahābāho duṣkṛtaṃ yat tvayā kṛtamR_7,030.038.1
yena tvaṃ grahaṇaṃ śatror gato nānyena vāsavaR_7,030.038.2
śīghraṃ yajasva yajñaṃ tvaṃ vaiṣṇavaṃ susamāhitaḥR_7,030.039.1
pāvitas tena yajñena yāsyasi tridivaṃ tataḥR_7,030.039.2
putraś ca tava devendra na vinaṣṭo mahāraṇeR_7,030.040.1
nītaḥ saṃnihitaś caiva aryakeṇa mahodadhauR_7,030.040.2
etac chrutvā mahendras tu yajñam iṣṭvā ca vaiṣṇavamR_7,030.041.1
punas tridivam ākrāmad anvaśāsac ca devatāḥR_7,030.041.2
etad indrajito rāma balaṃ yat kīrtitaṃ mayāR_7,030.042.1
nirjitas tena devendraḥ prāṇino 'nye ca kiṃ punaḥR_7,030.042.2
tato rāmo mahātejā vismayāt punar eva hiR_7,031.001.1
uvāca praṇato vākyam agastyam ṛṣisattamamR_7,031.001.2
bhagavan kiṃ tadā lokāḥ śūnyā āsan dvijottamaR_7,031.002.1
dharṣaṇāṃ yatra na prāpto rāvaṇo rākṣaseśvaraḥR_7,031.002.2
utāho hīnavīryās te babhuvuḥ pṛthivīkṣitaḥR_7,031.003.1
bahiṣkṛtā varāstraiś ca bahavo nirjitā nṛpāḥR_7,031.003.2
rāghavasya vacaḥ śrutvā agastyo bhagavān ṛṣiḥR_7,031.004.1
uvāca rāmaṃ prahasan pitāmaha iveśvaramR_7,031.004.2
sa evaṃ bādhamānas tu pārthivān pārthivarṣabhaR_7,031.005.1
cacāra rāvaṇo rāma pṛthivyāṃ pṛthivīpateR_7,031.005.2
tato māhiṣmatīṃ nāma purīṃ svargapurīprabhāmR_7,031.006.1
saṃprāpto yatra sāmnidhyaṃ paramaṃ vasuretasaḥR_7,031.006.2
tulya āsīn nṛpas tasya pratāpād vasuretasaḥR_7,031.007.1
arjuno nāma yasyāgniḥ śarakuṇḍe śayaḥ sadāR_7,031.007.2
tam eva divasaṃ so 'tha haihayādhipatir balīR_7,031.008.1
arjuno narmadāṃ rantuṃ gataḥ strībhiḥ saheśvaraḥR_7,031.008.2
rāvaṇo rākṣasendras tu tasyāmātyān apṛcchataR_7,031.009.1
kvārjuno vo nṛpaḥ so 'dya śīghram ākhyātum arhathaR_7,031.009.2
rāvaṇo 'ham anuprāpto yuddhepsur nṛvareṇa tuR_7,031.010.1
mamāgamanam avyagrair yuṣmābhiḥ saṃnivedyatāmR_7,031.010.2
ity evaṃ rāvaṇenoktās te 'mātyāḥ suvipaścitaḥR_7,031.011.1
abruvan rākṣasapatim asāmnidhyaṃ mahīpateḥR_7,031.011.2
śrutvā viśravasaḥ putraḥ paurāṇām arjunaṃ gatamR_7,031.012.1
apasṛtyāgato vindhyaṃ himavatsaṃnibhaṃ girimR_7,031.012.2
sa tam abhram ivāviṣṭam udbhrāntam iva medinīmR_7,031.013.1
apaśyad rāvaṇo vindhyam ālikhantam ivāmbaramR_7,031.013.2
sahasraśikharopetaṃ siṃhādhyuṣitakandaramR_7,031.014.1
prapāta patitaiḥ śītaiḥ sāṭṭahāsam ivāmbubhiḥR_7,031.014.2
devadānavagandharvaiḥ sāpsarogaṇakiṃnaraiḥR_7,031.015.1
sāha strībhiḥ krīḍamānaiḥ svargabhūtaṃ mahocchrayamR_7,031.015.2
nadībhiḥ syandamānābhir agatipratimaṃ jalamR_7,031.016.1
sphuṭībhiś calajihvābhir vamantam iva viṣṭhitamR_7,031.016.2
ulkāvantaṃ darīvantaṃ himavatsaṃnibhaṃ girimR_7,031.017.1
paśyamānas tato vindhyaṃ rāvaṇo narmadāṃ yayauR_7,031.017.2
mahiṣaiḥ sṛmaraiḥ siṃhaiḥ śārdūlarkṣagajottamaiḥR_7,031.018.1
uṣṇābhitaptais tṛṣitaiḥ saṃkṣobhitajalāśayāmR_7,031.018.2
cakravākaiḥ sakāraṇḍaiḥ sahaṃsajalakukkuṭaiḥR_7,031.019.1
sārasaiś ca sadāmattaiḥ kokūjadbhiḥ samāvṛtāmR_7,031.019.2
phulladrumakṛtottaṃsāṃ cakravākayugastanīmR_7,031.020.1
vistīrṇapulinaśroṇīṃ haṃsāvalisumekhalāmR_7,031.020.2
puṣpareṇvanuliptāṅgīṃ jalaphenāmalāṃśukāmR_7,031.021.1
jalāvagāhasaṃsparśāṃ phullotpalaśubhekṣaṇāmR_7,031.021.2
puṣpakād avaruhyāśu narmadāṃ saritāṃ varāmR_7,031.022.1
iṣṭām iva varāṃ nārīm avagāhya daśānanaḥR_7,031.022.2
upopaviṣṭaḥ sacivaiḥ sārdhaṃ rākṣasapuṃgavaḥR_7,031.023.1
narmadā darśajaṃ harṣam āptavān rākṣaseśvaraḥR_7,031.023.2
tataḥ salīlaṃ prahasān rāvaṇo rākṣasādhipaḥR_7,031.024.1
uvāca sacivāṃs tatra mārīcaśukasāraṇānR_7,031.024.2
tīkṣṇatāpakaraḥ sūryo nabhaso madhyam āsthitaḥR_7,031.025.1
mām āsīnaṃ viditveha candrāyāti divākaraḥR_7,031.025.2
narmadā jalaśītaś ca sugandhiḥ śramanāśanaḥR_7,031.026.1
madbhayād anilo hy eṣa vāty asau susamāhitaḥR_7,031.026.2
iyaṃ cāpi saricchreṣṭhā narmadā narma vardhinīR_7,031.027.1
līnamīnavihaṃgormiḥ sabhayevāṅganā sthitāR_7,031.027.2
tad bhavantaḥ kṣatāḥ śastrair nṛpair indrasamair yudhiR_7,031.028.1
candanasya raseneva rudhireṇa samukṣitāḥR_7,031.028.2
te yūyam avagāhadhvaṃ narmadāṃ śarmadāṃ nṛṇāmR_7,031.029.1
mahāpadmamukhā mattā gaṅgām iva mahāgajāḥR_7,031.029.2
R_7,031.029R_7,031.030.1
asyāṃ snātvā mahānadyāṃ pāpmānaṃ vipramokṣyathaR_7,031.030.2
aham apy atra puline śaradindusamaprabheR_7,031.031.1
puṣpopaharaṃ śanakaiḥ kariṣyāmi umāpateḥR_7,031.031.2
rāvaṇenaivam uktās tu mārīcaśukasāraṇāḥR_7,031.032.1
samahodaradhūmrākṣā narmadām avagāhireR_7,031.032.2
rākṣasendragajais tais tu kṣobhyate narmadā nadīR_7,031.033.1
vāmanāñjanapadmādyair gaṅgā iva mahāgajaiḥR_7,031.033.2
tatas te rākṣasāḥ snātvā narmadāyā varāmbhasiR_7,031.034.1
uttīrya puṣpāṇy ājahrur balyarthaṃ rāvaṇasya tuR_7,031.034.2
narmadā puline ramye śubhrābhrasadṛśaprabheR_7,031.035.1
rākṣasendrair muhūrtena kṛtaḥ puṣpamayo giriḥR_7,031.035.2
puṣpeṣūpahṛteṣv eva rāvaṇo rākṣaseśvaraḥR_7,031.036.1
avatīrṇo nadīṃ snātuṃ gaṅgām iva mahāgajaḥR_7,031.036.2
tatra snātvā ca vidhivaj japtvā japyam anuttamamR_7,031.037.1
narmadā salilāt tasmād uttatāra sa rāvaṇaḥR_7,031.037.2
yatra yatra sa yāti sma rāvaṇo rākṣasādhipaḥR_7,031.038.1
jāmbūnadamayaṃ liṅgaṃ tatra tatra sma nīyateR_7,031.038.2
vālukavedimadhye tu tal liṅgaṃ sthāpya rāvaṇaḥR_7,031.039.1
arcayām āsa gandhaiś ca puṣpaiś cāmṛtagandhibhiḥR_7,031.039.2
tataḥ satām ārtiharaṃ haraṃ paraṃ varapradaṃ candramayūkhabhūṣaṇamR_7,031.040.1
samarcayitvā sa niśācaro jagau prasārya hastān praṇanarta cāyatānR_7,031.040.2
narmadā puline yatra rākṣasendraḥ sa rāvaṇaḥR_7,032.001.1
puṣpopahāraṃ kurute tasmād deśād adūrataḥR_7,032.001.2
arjuno jayatāṃ śreṣṭho māhiṣmatyāḥ patiḥ prabhuḥR_7,032.002.1
krīḍite saha nārībhir narmadātoyam āśritaḥR_7,032.002.2
tāsāṃ madhyagato rāja rarāja sa tato 'rjunaḥR_7,032.003.1
kareṇūnāṃ sahasrasya madhyastha iva kuñjaraḥR_7,032.003.2
jijñāsuḥ sa tu bāhūnāṃ sahasrasyottamaṃ balamR_7,032.004.1
rurodha narmadā vegaṃ bāhubhiḥ sa tadārjunaḥR_7,032.004.2
kārtavīryabhujāsetuṃ taj jalaṃ prāpya nirmalamR_7,032.005.1
kūlāpahāraṃ kurvāṇaṃ pratisrotaḥ pradhāvatiR_7,032.005.2
samīnanakramakaraḥ sapuṣpakuśasaṃstaraḥR_7,032.006.1
sa narmadāmbhaso vegaḥ prāvṛṭkāla ivābabhauR_7,032.006.2
sa vegaḥ kārtavīryeṇa saṃpreṣiṭa ivāmbhasaḥR_7,032.007.1
puṣpopahāraṃ tat sarvaṃ rāvaṇasya jahāra haR_7,032.007.2
rāvaṇo 'rdhasamāptaṃ tu utsṛjya niyamaṃ tadāR_7,032.008.1
narmadāṃ paśyate kāntāṃ pratikūlāṃ yathā priyāmR_7,032.008.2
paścimena tu taṃ dṛṣṭvā sāgarodgārasaṃnibhamR_7,032.009.1
vardhantam ambhaso vegaṃ pūrvām āśāṃ praviśya tuR_7,032.009.2
tato 'nudbhrāntaśakunāṃ svābhāvye parame sthitāmR_7,032.010.1
nirvikārāṅganābhāsāṃ paśyate rāvaṇo nadīmR_7,032.010.2
savyetarakarāṅgulyā saśabdaṃ ca daśānanaḥR_7,032.011.1
vegaprabhavam anveṣṭuṃ so 'diśac chukasāraṇauR_7,032.011.2
tau tu rāvaṇasaṃdiṣṭau bhrātarau śukasāraṇauR_7,032.012.1
vyomāntaracarau vīrau prasthitau paścimonmukhauR_7,032.012.2
ardhayojanamātraṃ tu gatvā tau tu niśācarauR_7,032.013.1
paśyetāṃ puruṣaṃ toye krīḍantaṃ sahayoṣitamR_7,032.013.2
bṛhatsālapratīkaśaṃ toyavyākulamūrdhajamR_7,032.014.1
madaraktāntanayanaṃ madanākāravarcasaṃR_7,032.014.2
nadīṃ bāhusahasreṇa rundhantam arimardanamR_7,032.015.1
giriṃ pādasahasreṇa rundhantam iva medinīmR_7,032.015.2
bālānāṃ varanārīṇāṃ sahasreṇābhisaṃvṛtamR_7,032.016.1
samadānāṃ kareṇūnāṃ sahasreṇeva kuñjaramR_7,032.016.2
tam adbhutatamaṃ dṛṣṭvā rākṣasau śukasāraṇauR_7,032.017.1
saṃnivṛttāv upāgamya rāvaṇaṃ tam athocatuḥR_7,032.017.2
bṛhatsālapratīkāśaḥ ko 'py asau rākṣaseśvaraR_7,032.018.1
narmadāṃ rodhavad ruddhvā krīḍāpayati yoṣitaḥR_7,032.018.2
tena bāhusahasreṇa saṃniruddhajalā nadīR_7,032.019.1
sāgarodgārasaṃkāśān udgārān sṛjate muhuḥR_7,032.019.2
ity evaṃ bhāṣamāṇau tau niśamya śukasāraṇauR_7,032.020.1
rāvaṇo 'rjuna ity uktvā uttasthau yuddhalālasaḥR_7,032.020.2
arjunābhimukhe tasmin prasthite rākṣaseśvareR_7,032.021.1
sakṛd eva kṛto rāvaḥ saraktaḥ preṣito ghanaiḥR_7,032.021.2
mahodaramahāpārśvadhūmrākṣaśukasāraṇaiḥR_7,032.022.1
saṃvṛto rākṣasendras tu tatrāgād yatra so 'rjunaḥR_7,032.022.2
nātidīrgheṇa kālena sa tato rākṣaso balīR_7,032.023.1
taṃ narmadā hradaṃ bhīmam ājagāmāñjanaprabhaḥR_7,032.023.2
sa tatra strīparivṛtaṃ vāśitābhir iva dvipamR_7,032.024.1
narendraṃ paśyate rājā rākṣasānāṃ tadārjunamR_7,032.024.2
sa roṣād raktanayano rākṣasendro baloddhataḥR_7,032.025.1
ity evam arjunāmātyān āha gambhīrayā girāR_7,032.025.2
amātyāḥ kṣipram ākhyāta haihayasya nṛpasya vaiR_7,032.026.1
yuddhārthaṃ samanuprāpto rāvaṇo nāma nāmataḥR_7,032.026.2
rāvaṇasya vacaḥ śrutvā mantriṇo 'thārjunasya teR_7,032.027.1
uttasthuḥ sāyudhās taṃ ca rāvaṇaṃ vākyam abruvanR_7,032.027.2
yaḥ kṣībaṃ strīvṛtaṃ caiva yoddhum icchasi no nṛpamR_7,032.028.1
vāśitāmadhyagaṃ mattaṃ śārdūla iva kuñjaramR_7,032.028.2
kṣamasvādya daśagrīva uṣyatāṃ rajanī tvayāR_7,032.029.1
yuddhaśraddhā tu yady asti śvas tāta samare 'rjunamR_7,032.029.2
yadi vāpi tvarā tubhyaṃ yuddhatṛṣṇāsamāvṛtāR_7,032.030.1
nihatyāsmāṃs tato yuddham arjunenopayāsyasiR_7,032.030.2
tatas te rāvaṇāmātyair amātyāḥ pārthivasya tuR_7,032.031.1
sūditāś cāpi te yuddhe bhakṣitāś ca bubhukṣitaiḥR_7,032.031.2
tato halahalāśabdo narmadā tira ābabhauR_7,032.032.1
arjunasyānuyātrāṇāṃ rāvaṇasya ca mantriṇāmR_7,032.032.2
iṣubhis tomaraiḥ śūlair vajrakalpaiḥ sakarṣaṇaiḥR_7,032.033.1
sarāvaṇān ardayantaḥ samantāt samabhidrutāḥR_7,032.033.2
haihayādhipayodhānāṃ vega āsīt sudāruṇaḥR_7,032.034.1
sanakramīnamakarasamudrasyeva nisvanaḥR_7,032.034.2
rāvaṇasya tu te 'mātyāḥ prahastaśukasāraṇāḥR_7,032.035.1
kārtavīryabalaṃ kruddhā nirdahanty agnitejasaḥR_7,032.035.2
arjunāya tu tat karma rāvaṇasya samantriṇaḥR_7,032.036.1
krīḍamānāya kathitaṃ puruṣair dvārarakṣibhiḥR_7,032.036.2
uktvā na bhetavyam iti strījanaṃ sa tato 'rjunaḥR_7,032.037.1
uttatāra jalāt tasmād gaṅgātoyād ivāñjanaḥR_7,032.037.2
krodhadūṣitanetras tu sa tato 'rjuna pāvakaḥR_7,032.038.1
prajajvāla mahāghoro yugānta iva pāvakaḥR_7,032.038.2
sa tūrṇataram ādāya varahemāṅgado gadāmR_7,032.039.1
abhidravati rakṣāṃsi tamāṃsīva divākaraḥR_7,032.039.2
bāhuvikṣepakaraṇāṃ samudyamya mahāgadāmR_7,032.040.1
gāruḍaṃ vegam āsthāya āpapātaiva so 'rjunaḥR_7,032.040.2
tasya margaṃ samāvṛtya vindhyo 'rkasyeva parvataḥR_7,032.041.1
sthito vindhya ivākampyaḥ prahasto musalāyudhaḥR_7,032.041.2
tato 'sya musalaṃ ghoraṃ lohabaddhaṃ madoddhataḥR_7,032.042.1
prahastaḥ preṣayan kruddho rarāsa ca yathāmbudaḥR_7,032.042.2
tasyāgre musalasyāgnir aśokāpīḍasaṃnibhaḥR_7,032.043.1
prahastakaramuktasya babhūva pradahann ivaR_7,032.043.2
ādhāvamānaṃ musalaṃ kārtavīryas tadārjunaḥR_7,032.044.1
nipuṇaṃ vañcayām āsa sagado gajavikramaḥR_7,032.044.2
tatas tam abhidudrāva prahastaṃ haihayādhipaḥR_7,032.045.1
bhrāmayāṇo gadāṃ gurvīṃ pañcabāhuśatocchrayāmR_7,032.045.2
tenāhato 'tivegena prahasto gadayā tadāR_7,032.046.1
nipapāta sthitaḥ śailo vajrivajrahato yathāR_7,032.046.2
prahastaṃ patitaṃ dṛṣṭvā mārīcaśukasāraṇāḥR_7,032.047.1
samahodaradhūmrākṣā apasṛptā raṇājirātR_7,032.047.2
apakrānteṣv amātyeṣu prahaste ca nipātiteR_7,032.048.1
rāvaṇo 'bhyadravat tūrṇam arjunaṃ nṛpasattamamR_7,032.048.2
sahasrabāhos tad yuddhaṃ viṃśadbāhoś ca dāruṇamR_7,032.049.1
nṛparākṣasayos tatra ārabdhaṃ lomaharṣaṇamR_7,032.049.2
sāgarāv iva saṃkṣubdhau calamūlāv ivācalauR_7,032.050.1
tejoyuktāv ivādityau pradahantāv ivānalauR_7,032.050.2
baloddhatau yathā nāgau vāśitārthe yathā vṛṣauR_7,032.051.1
meghāv iva vinardantau siṃhāv iva balotkaṭauR_7,032.051.2
rudrakālāv iva kruddhau tau tathā rākṣasārjunauR_7,032.052.1
parasparaṃ gadābhyāṃ tau tāḍayām āsatur bhṛśamR_7,032.052.2
vajraprahārān acalā yathā ghorān viṣehireR_7,032.053.1
gadāprahārāṃs tadvat tau sahete nararākṣasauR_7,032.053.2
yathāśaniravebhyas tu jāyate vai pratiśrutiḥR_7,032.054.1
tathā tābhyāṃ gadāpātair diśaḥ sarvāḥ pratiśrutāḥR_7,032.054.2
arjunasya gadā sā tu pātyamānāhitorasiR_7,032.055.1
kāñcanābhaṃ nabhaś cakre vidyutsaudāmanī yathāR_7,032.055.2
tathaiva rāvaṇenāpi pātyamānā muhur muhuḥR_7,032.056.1
arjunorasi nirbhāti gadolkeva mahāgirauR_7,032.056.2
nārjunaḥ khedam āpnoti na rākṣasagaṇeśvaraḥR_7,032.057.1
samam āsīt tayor yuddhaṃ yathā pūrvaṃ balīndrayoḥR_7,032.057.2
śṛṅgair maharṣabhau yadvad dantāgrair iva kuñjarauR_7,032.058.1
parasparaṃ vinighnantau nararākṣasasattamauR_7,032.058.2
tato 'rjunena kruddhena sarvaprāṇena sā gadāR_7,032.059.1
stanayor antare muktā rāvaṇasya mahāhaveR_7,032.059.2
varadānakṛtatrāṇe sā gadā rāvaṇorasiR_7,032.060.1
durbaleva yathā senā dvidhābhūtāpatat kṣitauR_7,032.060.2
sa tv arjunapramuktena gadāpātena rāvaṇaḥR_7,032.061.1
apāsarpad dhanurmātraṃ niṣasāda ca niṣṭananR_7,032.061.2
sa vihvalaṃ tad ālakṣya daśagrīvaṃ tato 'rjunaḥR_7,032.062.1
sahasā pratijagrāha garutmān iva pannagamR_7,032.062.2
sa taṃ bāhusahasreṇa balād gṛhya daśānanamR_7,032.063.1
babandha balavān rājā baliṃ nārāyaṇo yathāR_7,032.063.2
badhyamāne daśagrīve siddhacāraṇadevatāḥR_7,032.064.1
sādhvīti vādinaḥ puṣpaiḥ kiranty arjunamūrdhaniR_7,032.064.2
vyāghro mṛgam ivādāya siṃharāḍ iva dantinamR_7,032.065.1
rarāsa haihayo rājā harṣād ambudavan muhuḥR_7,032.065.2
prahastas tu samāśvasto dṛṣṭvā baddhaṃ daśānanamR_7,032.066.1
saha tai rākasaiḥ kruddha abhidudrāva pārthivamR_7,032.066.2
naktaṃcarāṇāṃ vegas tu teṣām āpatatāṃ babhauR_7,032.067.1
uddhṛta ātapāpāye samudrāṇām ivādbhutaḥR_7,032.067.2
muñca muñceti bhāṣantas tiṣṭha tiṣṭheti cāsakṛtR_7,032.068.1
musalāni ca śūlāni utsasarjus tadārjuneR_7,032.068.2
aprāptāny eva tāny āśu asaṃbhrāntas tadārjunaḥR_7,032.069.1
āyudhāny amarārīṇāṃ jagrāha ripusūdanaḥR_7,032.069.2
tatas tair eva rakṣāṃsi durdharaiḥ pravarāyudhaiḥR_7,032.070.1
bhittvā vidrāvayām āsa vāyur ambudharān ivaR_7,032.070.2
rākṣasāṃs trāsayitvā tu kārtavīryārjunas tadāR_7,032.071.1
rāvaṇaṃ gṛhya nagaraṃ praviveśa suhṛdvṛtaḥR_7,032.071.2
sa kīryamāṇaḥ kusumākṣatotkarair dvijaiḥ sapauraiḥ puruhūtasaṃnibhaḥR_7,032.072.1
tadārjunaḥ saṃpraviveśa tāṃ purīṃ baliṃ nigṛhyaiva sahasralocanaḥR_7,032.072.2
rāvaṇagrahaṇaṃ tat tu vāyugrahaṇasaṃnibhamR_7,033.001.1
ṛṣiḥ pulastyaḥ śuśrāva kathitaṃ divi daivataiḥR_7,033.001.2
tataḥ putrasutasnehāt kampyamāno mahādhṛtiḥR_7,033.002.1
māhiṣmatīpatiṃ draṣṭum ājagāma mahān ṛṣiḥR_7,033.002.2
sa vāyumārgam āsthāya vāyutulyagatir dvijaḥR_7,033.003.1
purīṃ māhiṣmatīṃ prāpto manaḥsaṃtāpavikramaḥR_7,033.003.2
so 'marāvatisaṃkāśāṃ hṛṣṭapuṣṭajanāvṛtāmR_7,033.004.1
praviveśa purīṃ brahmā indrasyevāmarāvatīmR_7,033.004.2
pādacāram ivādityaṃ niṣpatantaṃ sudurdṛśamR_7,033.005.1
tatas te pratyabhijñāya arjunāya nyavedayanR_7,033.005.2
pulastya iti taṃ śrutvā vacanaṃ haihayādhipaḥR_7,033.006.1
śirasy añjalim uddhṛtya pratyudgacchad dvijottamamR_7,033.006.2
purohito 'sya gṛhyārghyaṃ madhuparkaṃ tathaiva caR_7,033.007.1
purastāt prayayau rājña indrasyeva bṛhaspatiḥR_7,033.007.2
tatas tam ṛṣim āyāntam udyantam iva bhāskaramR_7,033.008.1
arjuno dṛśya saṃprāptaṃ vavandendra iveśvaramR_7,033.008.2
sa tasya madhuparkaṃ ca pādyam arghyaṃ ca dāpayanR_7,033.009.1
pulastyam āha rājendro harṣagadgadayā girāR_7,033.009.2
adyeyam amarāvatyā tulyā māhiṣmatī kṛtāR_7,033.010.1
adyāhaṃ tu dvijendrendra yasmāt paśyāmi durdṛśamR_7,033.010.2
adya me kuśalaṃ deva adya me kulam uddhṛtamR_7,033.011.1
yat te devagaṇair vandyau vande 'haṃ caraṇāv imauR_7,033.011.2
idaṃ rājyam ime putrā ime dārā ime vayamR_7,033.012.1
brahman kiṃ kurma kiṃ kāryam ājñāpayatu no bhavānR_7,033.012.2
taṃ dharme 'gniṣu bhṛtyeṣu śivaṃ pṛṣṭvātha pārthivamR_7,033.013.1
pulastyovāca rājānaṃ haihayānāṃ tadārjunamR_7,033.013.2
rājendrāmalapadmākṣapūrṇacandranibhānanaR_7,033.014.1
atulaṃ te balaṃ yena daśagrīvas tvayā jitaḥR_7,033.014.2
bhayād yasyāvatiṣṭhetāṃ niṣpandau sāgarānilauR_7,033.015.1
so 'yam adya tvayā baddhaḥ pautro me 'tīvadurjayaḥR_7,033.015.2
tat putraka yaśaḥ sphītaṃ nāma viśrāvitaṃ tvayāR_7,033.016.1
madvākyād yācyamāno 'dya muñca vatsa daśānanamR_7,033.016.2
pulastyājñāṃ sa gṛhyātha akiṃcanavaco 'rjunaḥR_7,033.017.1
mumoca pārthivendrendro rākṣasendraṃ prahṛṣṭavatR_7,033.017.2
sa taṃ pramuktvā tridaśārim arjunaḥ prapūjya divyābharaṇasragambaraiḥR_7,033.018.1
ahiṃsākaṃ sakhyam upetya sāgnikaṃ praṇamya sa brahmasutaṃ gṛhaṃ yayauR_7,033.018.2
pulastyenāpi saṃgamya rākṣasendraḥ pratāpavānR_7,033.019.1
pariṣvaṅgakṛtātithyo lajjamāno visarjitaḥR_7,033.019.2
pitāmahasutaś cāpi pulastyo munisattamaḥR_7,033.020.1
mocayitvā daśagrīvaṃ brahmalokaṃ jagāma saḥR_7,033.020.2
evaṃ sa rāvaṇaḥ prāptaḥ kārtavīryāt tu dharṣaṇātR_7,033.021.1
pulastyavacanāc cāpi punar mokṣam avāptavānR_7,033.021.2
evaṃ balibhyo balinaḥ santi rāghavanandanaR_7,033.022.1
nāvajñā parataḥ kāryā ya icchec chreya ātmanaḥR_7,033.022.2
tataḥ sa rājā piśitāśanānāṃ sahasrabāhor upalabhya maitrīmR_7,033.023.1
punar narāṇāṃ kadanaṃ cakāra cacāra sarvāṃ pṛthivīṃ ca darpātR_7,033.023.2
arjunena vimuktas tu rāvaṇo rākṣasādhipaḥR_7,034.001.1
cacāra pṛthivīṃ sarvām anirviṇṇas tathā kṛtaḥR_7,034.001.2
rākṣasaṃ vā manuṣyaṃ vā śṛṇute yaṃ balādhikamR_7,034.002.1
rāvaṇas taṃ samāsādya yuddhe hvayati darpitaḥR_7,034.002.2
tataḥ kadā cit kiṣkindhāṃ nagarīṃ vālipālitāmR_7,034.003.1
gatvāhvayati yuddhāya vālinaṃ hemamālinamR_7,034.003.2
tatas taṃ vānarāmātyas tāras tārāpitā prabhuḥR_7,034.004.1
uvāca rāvaṇaṃ vākyaṃ yuddhaprepsum upāgatamR_7,034.004.2
rākṣasendra gato vālī yas te pratibalo bhavetR_7,034.005.1
nānyaḥ pramukhataḥ sthātuṃ tava śaktaḥ plavaṃgamaḥR_7,034.005.2
caturbhyo 'pi samudrebhyaḥ saṃdhyām anvāsya rāvaṇaR_7,034.006.1
imaṃ muhūrtam āyāti vālī tiṣṭha muhūrtakamR_7,034.006.2
etān asthicayān paśya ya ete śaṅkhapāṇḍurāḥR_7,034.007.1
yuddhārthinām ime rājan vānarādhipatejasāR_7,034.007.2
yad vāmṛtarasaḥ pītas tvayā rāvaṇarākṣasaR_7,034.008.1
tathā vālinam āsādya tadantaṃ tava jīvitamR_7,034.008.2
atha vā tvarase martuṃ gaccha dakṣiṇasāgaramR_7,034.009.1
vālinaṃ drakṣyase tatra bhūmiṣṭham iva bhāskaramR_7,034.009.2
sa tu tāraṃ vinirbhartsya rāvaṇo rākṣaseśvaraḥR_7,034.010.1
puṣpakaṃ tat samāruhya prayayau dakṣiṇārṇavamR_7,034.010.2
tatra hemagiriprakhyaṃ taruṇārkanibhānanamR_7,034.011.1
rāvaṇo vālinaṃ dṛṣṭvā saṃdhyopāsanatatparamR_7,034.011.2
puṣpakād avaruhyātha rāvaṇo 'ñjanasaṃnibhaḥR_7,034.012.1
grahītuṃ vālinaṃ tūrṇaṃ niḥśabdapadam ādravatR_7,034.012.2
yadṛcchayonmīlayatā vālināpi sa rāvaṇaḥR_7,034.013.1
pāpābhiprāyavān dṛṣṭaś cakāra na ca saṃbhramamR_7,034.013.2
śaśam ālakṣya siṃho vā pannagaṃ garuḍo yathāR_7,034.014.1
na cintayati taṃ vālī rāvaṇaṃ pāpaniścayamR_7,034.014.2
jighṛkṣamāṇam adyainaṃ rāvaṇaṃ pāpabuddhinamR_7,034.015.1
kakṣāvalambinaṃ kṛtvā gamiṣyāmi mahārṇavānR_7,034.015.2
drakṣyanty ariṃ mamāṅkasthaṃ sraṃsitorukarāmbaramR_7,034.016.1
lambamānaṃ daśagrīvaṃ garuḍasyeva pannagamR_7,034.016.2
ity evaṃ matim āsthāya vālī karṇam upāśritaḥR_7,034.017.1
japan vai naigamān mantrāṃs tasthau parvatarāḍ ivaR_7,034.017.2
tāv anyonyaṃ jighṛkṣantau harirākṣasapārthivauR_7,034.018.1
prayatnavantau tat karma īhatur baladarpitauR_7,034.018.2
hastagrāhyaṃ tu taṃ matvā pādaśabdena rāvaṇamR_7,034.019.1
parāṅmukho 'pi jagrāha vālī sarpam ivāṇḍajaḥR_7,034.019.2
grahītukāmaṃ taṃ gṛhya rakṣasām īśvaraṃ hariḥR_7,034.020.1
kham utpapāta vegena kṛtvā kakṣāvalambinamR_7,034.020.2
sa taṃ pīḍdayamānas tu vitudantaṃ nakhair muhuḥR_7,034.021.1
jahāra rāvaṇaṃ vālī pavanas toyadaṃ yathāR_7,034.021.2
atha te rākṣasāmātyā hriyamāṇe daśānaneR_7,034.022.1
mumokṣayiṣavo ghorā ravamāṇā hy abhidravanR_7,034.022.2
anvīyamānas tair vālī bhrājate 'mbaramadhyagaḥR_7,034.023.1
anvīyamāno meghaughair ambarastha ivāṃśumānR_7,034.023.2
te 'śaknuvantaḥ saṃprāptaṃ vālinaṃ rākṣasottamāḥR_7,034.024.1
tasya bāhūruvegena pariśrāntaḥ patanti caR_7,034.024.2
R_7,034.024R_7,034.025.1
vālimārgād apākrāman parvatendrā hi gacchataḥR_7,034.025.2
apakṣigaṇasaṃpāto vānarendro mahājavaḥR_7,034.026.1
kramaśaḥ sāgarān sarvān saṃdhyākālam avandataR_7,034.026.2
sabhājyamāno bhūtais tu khecaraiḥ khecaro hariḥR_7,034.027.1
paścimaṃ sāgaraṃ vālī ājagāma sarāvaṇaḥR_7,034.027.2
tatra saṃdhyām upāsitvā snātvā japtvā ca vānaraḥR_7,034.028.1
uttaraṃ sāgaraṃ prāyād vahamāno daśānanamR_7,034.028.2
uttare sāgare saṃdhyām upāsitvā daśānanamR_7,034.029.1
vahamāno 'gamad vālī pūrvam ambumahānidhimR_7,034.029.2
tatrāpi saṃdhyām anvāsya vāsaviḥ sa harīśvaraḥR_7,034.030.1
kiṣkindhābhimukho gṛhya rāvaṇaṃ punar āgamatR_7,034.030.2
caturṣv api samudreṣu saṃdhyām anvāsya vānaraḥR_7,034.031.1
rāvaṇodvahanaśrāntaḥ kiṣkindhopavane 'patatR_7,034.031.2
rāvaṇaṃ tu mumocātha svakakṣāt kapisattamaḥR_7,034.032.1
kutas tvam iti covāca prahasan rāvaṇaṃ pratiR_7,034.032.2
vismayaṃ tu mahad gatvā śramalokanirīkṣaṇaḥR_7,034.033.1
rākṣaseśo harīśaṃ tam idaṃ vacanam abravītR_7,034.033.2
vānarendra mahendrābha rākṣasendro 'smi rāvaṇaḥR_7,034.034.1
yuddhepsur ahaṃ saṃprāptaḥ sa cādyāsāditas tvayāR_7,034.034.2
aho balam aho vīryam aho gambhīratā ca teR_7,034.035.1
yenāhaṃ paśuvad gṛhya bhrāmitaś caturo 'rṇavānR_7,034.035.2
evam aśrāntavad vīra śīghram eva ca vānaraR_7,034.036.1
māṃ caivodvahamānas tu ko 'nyo vīraḥ kramiṣyatiR_7,034.036.2
trayāṇām eva bhūtānāṃ gatir eṣā plavaṃgamaR_7,034.037.1
mano'nilasuparṇānāṃ tava vā nātra saṃśayaḥR_7,034.037.2
so 'haṃ dṛṣṭabalas tubhyam icchāmi haripuṃgavaR_7,034.038.1
tvayā saha ciraṃ sakhyaṃ susnigdhaṃ pāvakāgrataḥR_7,034.038.2
dārāḥ putrāḥ puraṃ rāṣṭraṃ bhogācchādanabhojanamR_7,034.039.1
sarvam evāvibhaktaṃ nau bhaviṣyati harīśvaraR_7,034.039.2
tataḥ prajvālayitvāgniṃ tāv ubhau harirākṣasauR_7,034.040.1
bhrātṛtvam upasaṃpannau pariṣvajya parasparamR_7,034.040.2
anyonyaṃ lambitakarau tatas tau harirākṣasauR_7,034.041.1
kiṣkindhāṃ viśatur hṛṣṭau siṃhau giriguhām ivaR_7,034.041.2
sa tatra māsam uṣitaḥ sugrīva iva rāvaṇaḥR_7,034.042.1
amātyair āgatair nīcas trailokyotsādanārthibhiḥR_7,034.042.2
evam etat purāvṛttaṃ vālinā rāvaṇaḥ prabhoR_7,034.043.1
dharṣitaś ca kṛtaś cāpi bhrātā pāvakasaṃnidhauR_7,034.043.2
balam apratimaṃ rāma vālino 'bhavad uttamamR_7,034.044.1
so 'pi tayā vinirdagdhaḥ śalabho vahninā yathāR_7,034.044.2
apṛcchata tato rāmo dakṣiṇāśālayaṃ munimR_7,035.001.1
prāñjalir vinayopeta idam āha vaco 'rthavatR_7,035.001.2
atulaṃ balam etābhyāṃ vālino rāvaṇasya caR_7,035.002.1
na tv etau hanumadvīryaiḥ samāv iti matir mamaR_7,035.002.2
śauryaṃ dākṣyaṃ balaṃ dhairyaṃ prājñatā nayasādhanamR_7,035.003.1
vikramaś ca prabhāvaś ca hanūmati kṛtālayāḥR_7,035.003.2
dṛṣṭvodadhiṃ viṣīdantīṃ tadaiṣa kapivāhinīmR_7,035.004.1
samāśvāsya kapīn bhūyo yojanānāṃ śataṃ plutaḥR_7,035.004.2
dharṣayitvā purīṃ laṅkāṃ rāvaṇāntaḥpuraṃ tathāR_7,035.005.1
dṛṣṭvā saṃbhāṣitā cāpi sītā viśvāsitā tathāR_7,035.005.2
senāgragā mantrisutāḥ kiṃkarā rāvaṇātmajaḥR_7,035.006.1
ete hanumatā tatra ekena vinipātitāḥR_7,035.006.2
bhūyo bandhād vimuktena saṃbhāṣitvā daśānanamR_7,035.007.1
laṅkā bhasmīkṛtā tena pāvakeneva medinīR_7,035.007.2
na kālasya na śakrasya na viṣṇor vittapasya caR_7,035.008.1
karmāṇi tāni śrūyante yāni yuddhe hanūmataḥR_7,035.008.2
etasya bāhuvīryeṇa laṅkā sītā ca lakṣmaṇaḥR_7,035.009.1
prāpto mayā jayaś caiva rājyaṃ mitrāṇi bāndhavāḥR_7,035.009.2
hanūmān yadi me na syād vānarādhipateḥ sakhāR_7,035.010.1
pravṛttam api ko vettuṃ jānakyāḥ śaktimān bhavetR_7,035.010.2
kimarthaṃ vālī caitena sugrīvapriyakāmyayāR_7,035.011.1
tadā vaire samutpanne na dagdho vīrudho yathāR_7,035.011.2
na hi veditavān manye hanūmān ātmano balamR_7,035.012.1
yad dṛṣṭavāñ jīviteṣṭaṃ kliśyantaṃ vānarādhipamR_7,035.012.2
etan me bhagavan sarvaṃ hanūmati mahāmuneR_7,035.013.1
vistareṇa yathātattvaṃ kathayāmarapūjitaR_7,035.013.2
rāghavasya vacaḥ śrutvā hetuyuktam ṛṣis tataḥR_7,035.014.1
hanūmataḥ samakṣaṃ tam idaṃ vacanam abravītR_7,035.014.2
satyam etad raghuśreṣṭha yad bravīṣi hanūmataḥR_7,035.015.1
na bale vidyate tulyo na gatau na matau paraḥR_7,035.015.2
amoghaśāpaiḥ śāpas tu datto 'sya ṛṣibhiḥ purāR_7,035.016.1
na veditā balaṃ yena balī sann arimardanaḥR_7,035.016.2
bālye 'py etena yat karma kṛtaṃ rāma mahābalaR_7,035.017.1
tan na varṇayituṃ śakyam atibālatayāsya teR_7,035.017.2
yadi vāsti tv abhiprāyas tac chrotuṃ tava rāghavaR_7,035.018.1
samādhāya matiṃ rāma niśāmaya vadāmy ahamR_7,035.018.2
sūryadattavarasvarṇaḥ sumerur nāma parvataḥR_7,035.019.1
yatra rājyaṃ praśāsty asya keṣarī nāma vai pitāR_7,035.019.2
tasya bhāryā babhūveṣṭā hy añjaneti pariśrutāR_7,035.020.1
janayām āsa tasyāṃ vai vāyur ātmajam uttamamR_7,035.020.2
śāliśūkasamābhāsaṃ prāsūtemaṃ tadāñjanāR_7,035.021.1
phalāny āhartukāmā vai niṣkrāntā gahane carāR_7,035.021.2
eṣa mātur viyogāc ca kṣudhayā ca bhṛśārditaḥR_7,035.022.1
ruroda śiśur atyarthaṃ śiśuḥ śarabharāḍ ivaR_7,035.022.2
tatodyantaṃ vivasvantaṃ japāpuṣpotkaropamamR_7,035.023.1
dadṛśe phalalobhāc ca utpapāta raviṃ pratiR_7,035.023.2
bālārkābhimukho bālo bālārka iva mūrtimānR_7,035.024.1
grahītukāmo bālārkaṃ plavate 'mbaramadhyagaḥR_7,035.024.2
etasmin plavamāne tu śiśubhāve hanūmatiR_7,035.025.1
devadānavasiddhānāṃ vismayaḥ sumahān abhūtR_7,035.025.2
nāpy evaṃ vegavān vāyur garuḍo na manas tathāR_7,035.026.1
yathāyaṃ vāyuputras tu kramate 'mbaram uttamamR_7,035.026.2
yadi tāvac chiśor asya īdṛśau gativikramauR_7,035.027.1
yauvanaṃ balam āsādya kathaṃ vego bhaviṣyatiR_7,035.027.2
tam anuplavate vāyuḥ plavantaṃ putram ātmanaḥR_7,035.028.1
sūryadāhabhayād rakṣaṃs tuṣāracayaśītalaḥR_7,035.028.2
bahuyojanasāhasraṃ kramaty eṣa tato 'mbaramR_7,035.029.1
pitur balāc ca bālyāc ca bhāskarābhyāśam āgataḥR_7,035.029.2
śiśur eṣa tv adoṣajña iti matvā divākaraḥR_7,035.030.1
kāryaṃ cātra samāyattam ity evaṃ na dadāha saḥR_7,035.030.2
yam eva divasaṃ hy eṣa grahītuṃ bhāskaraṃ plutaḥR_7,035.031.1
tam eva divasaṃ rāhur jighṛkṣati divākaramR_7,035.031.2
anena ca parāmṛṣṭo rāma sūryarathopariR_7,035.032.1
apakrāntas tatas trasto rāhuś candrārkamardanaḥR_7,035.032.2
sa indrabhavanaṃ gatvā saroṣaḥ siṃhikāsutaḥR_7,035.033.1
abravīd bhrukuṭīṃ kṛtvā devaṃ devagaṇair vṛtamR_7,035.033.2
bubhukṣāpanayaṃ dattvā candrārkau mama vāsavaR_7,035.034.1
kim idaṃ tat tvayā dattam anyasya balavṛtrahanR_7,035.034.2
adyāhaṃ parvakāle tu jighṛkṣuḥ sūryam āgataḥR_7,035.035.1
athānyo rāhur āsādya jagrāha sahasā ravimR_7,035.035.2
sa rāhor vacanaṃ śrutvā vāsavaḥ saṃbhramānvitaḥR_7,035.036.1
utpapātāsanaṃ hitvā udvahan kāñcanasrajamR_7,035.036.2
tataḥ kailāsakūṭābhaṃ caturdantaṃ madasravamR_7,035.037.1
śṛṅgārakāriṇaṃ prāṃśuṃ svarṇaghaṇṭāṭṭahāsinamR_7,035.037.2
indraḥ karīndram āruhya rāhuṃ kṛtvā puraḥsaramR_7,035.038.1
prāyād yatrābhavat sūryaḥ sahānena hanūmatāR_7,035.038.2
athātirabhasenāgād rāhur utsṛjya vāsavamR_7,035.039.1
anena ca sa vai dṛṣṭa ādhāvañ śailakūṭavatR_7,035.039.2
tataḥ sūryaṃ samutsṛjya rāhum evam avekṣya caR_7,035.040.1
utpapāta punar vyoma grahītuṃ siṃhikāsutamR_7,035.040.2
utsṛjyārkam imaṃ rāma ādhāvantaṃ plavaṃgamamR_7,035.041.1
dṛṣṭvā rāhuḥ parāvṛtya mukhaśeṣaḥ parāṅmukhaḥR_7,035.041.2
indram āśaṃsamānas tu trātāraṃ siṃhikāsutaḥR_7,035.042.1
indra indreti saṃtrāsān muhur muhur abhāṣataR_7,035.042.2
rāhor vikrośamānasya prāg evālakṣitaḥ svaraḥR_7,035.043.1
śrutvendrovāca mā bhaiṣīr ayam enaṃ nihanmy ahamR_7,035.043.2
airāvataṃ tato dṛṣṭvā mahat tad idam ity apiR_7,035.044.1
phalaṃ taṃ hastirājānam abhidudrāva mārutiḥR_7,035.044.2
tadāsya dhāvato rūpam airāvatajighṛkṣayāR_7,035.045.1
muhūrtam abhavad ghoram indrāgnyor iva bhāsvaramR_7,035.045.2
evam ādhāvamānaṃ tu nātikruddhaḥ śacīpatiḥR_7,035.046.1
hastāntenātimuktena kuliśenābhyatāḍayatR_7,035.046.2
tato girau papātaiṣa indravajrābhitāḍitaḥR_7,035.047.1
patamānasya caitasya vāmo hanur abhajyataR_7,035.047.2
tasmiṃs tu patite bāle vajratāḍanavihvaleR_7,035.048.1
cukrodhendrāya pavanaḥ prajānām aśivāya caR_7,035.048.2
viṇmūtrāśayam āvṛtya prajāsv antargataḥ prabhuḥR_7,035.049.1
rurodha sarvabhūtāni yathā varṣāṇi vāsavaḥR_7,035.049.2
vāyuprakopād bhūtāni nirucchvāsāni sarvataḥR_7,035.050.1
saṃdhibhir bhajyamānāni kāṣṭhabhūtāni jajñireR_7,035.050.2
niḥsvadhaṃ nirvaṣaṭkāraṃ niṣkriyaṃ dharmavarjitamR_7,035.051.1
vāyuprakopāt trailokyaṃ nirayastham ivābabhauR_7,035.051.2
tataḥ prajāḥ sagandharvāḥ sadevāsuramānuṣāḥR_7,035.052.1
prajāpatiṃ samādhāvann asukhārtāḥ sukhaiṣiṇaḥR_7,035.052.2
ūcuḥ prāñjalayo devā darodaranibhodarāḥR_7,035.053.1
tvayā sma bhagavan sṛṣṭāḥ prajānātha caturvidhāḥR_7,035.053.2
tvayā datto 'yam asmākam āyuṣaḥ pavanaḥ patiḥR_7,035.054.1
so 'smān prāṇeśvaro bhūtvā kasmād eṣo 'dya sattamaR_7,035.054.2
rurodha duḥkhaṃ janayann antaḥpura iva striyaḥR_7,035.055.1
tasmāt tvāṃ śaraṇaṃ prāptā vāyunopahatā vibhoR_7,035.055.2
R_7,035.055R_7,035.056.1
vāyusaṃrodhajaṃ duḥkham idaṃ no nuda śatruhanR_7,035.056.2
etat prajānāṃ śrutvā tu prajānāthaḥ prajāpatiḥR_7,035.057.1
kāraṇād iti tān uktvā prajāḥ punar abhāṣataR_7,035.057.2
yasmin vaḥ kāraṇe vāyuś cukrodha ca rurodha caR_7,035.058.1
prajāḥ śṛṇudhvaṃ tat sarvaṃ śrotavyaṃ cātmanaḥ kṣamamR_7,035.058.2
putras tasyāmareśena indreṇādya nipātitaḥR_7,035.059.1
rāhor vacanam ājñāya rājñā vaḥ kopito 'nilaḥR_7,035.059.2
aśarīraḥ śarīreṣu vāyuś carati pālayanR_7,035.060.1
śarīraṃ hi vinā vāyuṃ samatāṃ yāti reṇubhiḥR_7,035.060.2
vāyuḥ prāṇāḥ sukhaṃ vāyur vāyuḥ sarvam idaṃ jagatR_7,035.061.1
vāyunā saṃparityaktaṃ na sukhaṃ vindate jagatR_7,035.061.2
adyaiva ca parityaktaṃ vāyunā jagad āyuṣāR_7,035.062.1
adyaiveme nirucchvāsāḥ kāṣṭhakuḍyopamāḥ sthitāḥR_7,035.062.2
tad yāmas tatra yatrāste māruto rukprado hi vaḥR_7,035.063.1
mā vināśaṃ gamiṣyāma aprasādyāditeḥ sutamR_7,035.063.2
tataḥ prajābhiḥ sahitaḥ prajāpatiḥ sadevagandharvabhujaṃgaguhyakaḥR_7,035.064.1
jagāma tatrāsyati yatra mārutaḥ sutaṃ surendrābhihataṃ pragṛhya saḥR_7,035.064.2
tato 'rkavaiśvānarakāñcanaprabhaṃ sutaṃ tadotsaṅgagataṃ sadāgateḥR_7,035.065.1
caturmukho vīkṣya kṛpām athākarot sadevasiddharṣibhujaṃgarākṣasaḥR_7,035.065.2
tataḥ pitāmahaṃ dṛṣṭvā vāyuḥ putravadhārditaḥR_7,036.001.1
śiśukaṃ taṃ samādāya uttasthau dhātur agrataḥR_7,036.001.2
calatkuṇḍalamaulisraktapanīyavibhūṣaṇaḥR_7,036.002.1
pādayor nyapatad vāyus tisro 'vasthāya vedhaseR_7,036.002.2
taṃ tu vedavidādyas tu lambābharaṇaśobhināR_7,036.003.1
vāyum utthāpya hastena śiśuṃ taṃ parimṛṣṭavānR_7,036.003.2
spṛṣṭamātras tataḥ so 'tha salīlaṃ padmajanmanāR_7,036.004.1
jalasiktaṃ yathā sasyaṃ punar jīvitam āptavānR_7,036.004.2
prāṇavantam imaṃ dṛṣṭvā prāṇo gandhavaho mudāR_7,036.005.1
cacāra sarvabhūteṣu saṃniruddhaṃ yathāpurāR_7,036.005.2
marudrogavinirmuktāḥ prajā vai muditābhavanR_7,036.006.1
śītavātavinirmuktāḥ padminya iva sāmbujāḥR_7,036.006.2
tatas triyugmas trikakut tridhāmā tridaśārcitaḥR_7,036.007.1
uvāca devatā brahmā mārutapriyakāmyayāR_7,036.007.2
bho mahendrāgnivaruṇadhaneśvaramaheśvarāḥR_7,036.008.1
jānatām api tat sarvaṃ hitaṃ vakṣyāmi śrūyatāmR_7,036.008.2
anena śiśunā kāryaṃ kartavyaṃ vo bhaviṣyatiR_7,036.009.1
dadatāsya varān sarve mārutasyāsya tuṣṭidānR_7,036.009.2
tataḥ sahasranayanaḥ prītiraktaḥ śubhānanaḥR_7,036.010.1
kuśe śayamayīṃ mālāṃ samutkṣipyedam abravītR_7,036.010.2
matkarotsṛṣṭavajreṇa hanur asya yathā kṣataḥR_7,036.011.1
nāmnaiṣa kapiśārdūlo bhavitā hanumān itiR_7,036.011.2
aham evāsya dāsyāmi paramaṃ varam uttamamR_7,036.012.1
ataḥ prabhṛti vajrasya mamāvadhyo bhaviṣyatiR_7,036.012.2
mārtāṇḍas tv abravīt tatra bhagavāṃs timirāpahaḥR_7,036.013.1
tejaso 'sya madīyasya dadāmi śatikāṃ kalāmR_7,036.013.2
yadā tu śāstrāṇy adhyetuṃ śaktir asya bhaviṣyatiR_7,036.014.1
tadāsya śāstraṃ dāsyāmi yena vāgmī bhaviṣyatiR_7,036.014.2
varuṇaś ca varaṃ prādān nāsya mṛtyur bhaviṣyatiR_7,036.015.1
varṣāyutaśatenāpi matpāśād udakād apiR_7,036.015.2
yamo 'pi daṇḍāvadhyatvam arogatvaṃ ca nityaśaḥR_7,036.016.1
diśate 'sya varaṃ tuṣṭa aviṣādaṃ ca saṃyugeR_7,036.016.2
gadeyaṃ māmikā nainaṃ saṃyugeṣu vadhiṣyatiR_7,036.017.1
ity evaṃ varadaḥ prāha tadā hy ekākṣipiṅgalaḥR_7,036.017.2
matto madāyudhānāṃ ca na vadhyo 'yaṃ bhaviṣyatiR_7,036.018.1
ity evaṃ śaṃkareṇāpi datto 'sya paramo varaḥR_7,036.018.2
sarveṣāṃ brahmadaṇḍānām avadhyo 'yaṃ bhaviṣyatiR_7,036.019.1
dīrghāyuś ca mahātmā ca iti brahmābravīd vacaḥR_7,036.019.2
viśvakarmā tu dṛṣṭvainaṃ bālasūryopamaṃ śiśumR_7,036.020.1
śilpināṃ pravaraḥ prāha varam asya mahāmatiḥR_7,036.020.2
vinirmitāni devānām āyudhānīha yāni tuR_7,036.021.1
teṣāṃ saṃgrāmakāle tu avadhyo 'yaṃ bhaviṣyatiR_7,036.021.2
tataḥ surāṇāṃ tu varair dṛṣṭvā hy enam alaṃkṛtamR_7,036.022.1
caturmukhas tuṣṭamukho vāyum āha jagadguruḥR_7,036.022.2
amitrāṇāṃ bhayakaro mitrāṇām abhayaṃkaraḥR_7,036.023.1
ajeyo bhavitā te 'tra putro mārutamārutiḥR_7,036.023.2
rāvaṇotsādanārthāni rāmaprītikarāṇi caR_7,036.024.1
romaharṣakarāṇy eṣa kartā karmāṇi saṃyugeR_7,036.024.2
evam uktvā tam āmantrya mārutaṃ te 'maraiḥ sahaR_7,036.025.1
yathāgataṃ yayuḥ sarve pitāmahapurogamāḥR_7,036.025.2
so 'pi gandhavahaḥ putraṃ pragṛhya gṛham ānayatR_7,036.026.1
añjanāyāstam ākhyāya varaṃ dattaṃ viniḥsṛtaḥR_7,036.026.2
prāpya rāma varān eṣa varadānabalānvitaḥR_7,036.027.1
balenātmani saṃsthena so 'pūryata yathārṇavaḥR_7,036.027.2
balenāpūryamāṇo hi eṣa vānarapuṃgavaḥR_7,036.028.1
āśrameṣu maharṣīṇām aparādhyati nirbhayaḥR_7,036.028.2
srugbhāṇḍān agnihotraṃ ca valkalānāṃ ca saṃcayānR_7,036.029.1
bhagnavicchinnavidhvastān suśāntānāṃ karoty ayamR_7,036.029.2
sarveṣāṃ brahmadaṇḍānām avadhyaṃ brahmaṇā kṛtamR_7,036.030.1
jānanta ṛṣayas taṃ vai kṣamante tasya nityaśaḥR_7,036.030.2
yadā keṣariṇā tv eṣa vāyunā sāñjanena caR_7,036.031.1
pratiṣiddho 'pi maryādāṃ laṅghayaty eva vānaraḥR_7,036.031.2
tato maharṣayaḥ kruddhā bhṛgvaṅgirasavaṃśajāḥR_7,036.032.1
śepur enaṃ raghuśreṣṭha nātikruddhātimanyavaḥR_7,036.032.2
bādhase yat samāśritya balam asmān plavaṃgamaR_7,036.033.1
tad dīrghakālaṃ vettāsi nāsmākaṃ śāpamohitaḥR_7,036.033.2
tatas tu hṛtatejaujā maharṣivacanaujasāR_7,036.034.1
eṣo śramāṇi nātyeti mṛdubhāvagataś caranR_7,036.034.2
atha ṛkṣarajā nāma vālisugrīvayoḥ pitāR_7,036.035.1
sarvavānararājāsīt tejasā iva bhāskaraḥR_7,036.035.2
sa tu rājyaṃ ciraṃ kṛtvā vānarāṇāṃ harīśvaraḥR_7,036.036.1
tatas tvarkṣarajā nāma kāladharmeṇa saṃgataḥR_7,036.036.2
tasminn astamite vālī mantribhir mantrakovidaiḥR_7,036.037.1
pitrye pade kṛto rājā sugrīvo vālinaḥ padeR_7,036.037.2
sugrīveṇa samaṃ tv asya advaidhaṃ chidravarjitamR_7,036.038.1
ahāryaṃ sakhyam abhavad anilasya yathāgnināR_7,036.038.2
eṣa śāpavaśād eva na vedabalam ātmanaḥR_7,036.039.1
vālisugrīvayor vairaṃ yadā rāma samutthitamR_7,036.039.2
na hy eṣa rāma sugrīvo bhrāmyamāṇo 'pi vālināR_7,036.040.1
vedayāno na ca hy eṣa balam ātmani mārutiḥR_7,036.040.2
parākramotsāhamatipratāpaiḥ sauśīlyamādhuryanayānayaiś caR_7,036.041.1
gāmbhīryacāturyasuvīryadhairyair hanūmataḥ ko 'py adhiko 'sti lokeR_7,036.041.2
asau purā vyākaraṇaṃ grahīṣyan sūryonmukhaḥ pṛṣṭhagamaḥ kapīndraḥR_7,036.042.1
udyadgirer astagiriṃ jagāma granthaṃ mahad dhārayad aprameyaḥR_7,036.042.2
pravīvivikṣor iva sāgarasya lokān didhakṣor iva pāvakasyaR_7,036.043.1
lokakṣayeṣv eva yathāntakasya hanūmataḥ sthāsyati kaḥ purastātR_7,036.043.2
eṣo 'pi cānye ca mahākapīndrāḥ sugrīvamaindadvividāḥ sanīlāḥR_7,036.044.1
satāratāreyanalāḥ sarambhās tvatkāraṇād rāma surair hi sṛṣṭāḥR_7,036.044.2
tad etat kathitaṃ sarvaṃ yan māṃ tvaṃ paripṛcchasiR_7,036.045.1
hanūmato bālabhāve karmaitat kathitaṃ mayāR_7,036.045.2
dṛṣṭaḥ saṃbhāṣitaś cāsi rāma gacchamahe vayamR_7,036.046.1
evam uktvā gatāḥ sarve ṛṣayas te yathāgatamR_7,036.046.2
vimṛśya ca tato rāmo vayasyam akutobhayamR_7,037.001.1
pratardanaṃ kāśipatiṃ pariṣvajyedam abravītR_7,037.001.2
darśitā bhavatā prītir darśitaṃ sauhṛdaṃ paramR_7,037.002.1
udyogaś ca kṛto rājan bharatena tvayā sahaR_7,037.002.2
tad bhavān adya kāśeyīṃ purīṃ vārāṇasīṃ vrajaR_7,037.003.1
ramaṇīyāṃ tvayā guptāṃ suprākārāṃ sutoraṇāmR_7,037.003.2
etāvad uktvā utthāya kākutsthaḥ paramāsanātR_7,037.004.1
paryaṣvajata dharmātmā nirantaram urogatamR_7,037.004.2
visṛjya taṃ vayasyaṃ sa svāgatān pṛthivīpatīnR_7,037.005.1
prahasan rāghavo vākyam uvāca madhurākṣaramR_7,037.005.2
bhavatāṃ prītir avyagrā tejasā parirakṣitāR_7,037.006.1
dharmaś ca niyato nityaṃ satyaṃ ca bhavatāṃ sadāR_7,037.006.2
yuṣmākaṃ ca prabhāvena tejasā ca mahātmanāmR_7,037.007.1
hato durātmā durbuddhī rāvaṇo rākṣasādhipaḥR_7,037.007.2
hetumātram ahaṃ tatra bhavatāṃ tejasāṃ hataḥR_7,037.008.1
rāvaṇaḥ sagaṇo yuddhe saputraḥ sahabāndhavaḥR_7,037.008.2
bhavantaś ca samānītā bharatena mahātmanāR_7,037.009.1
śrutvā janakarājasya kānane tanayāṃ hṛtāmR_7,037.009.2
udyuktānāṃ ca sarveṣāṃ pārthivānāṃ mahātmanāmR_7,037.010.1
kālo hy atītaḥ sumahān gamane rocatāṃ matiḥR_7,037.010.2
pratyūcus taṃ ca rājāno harṣeṇa mahatānvitāḥR_7,037.011.1
diṣṭyā tvaṃ vijayī rāma rājyaṃ cāpi pratiṣṭhitamR_7,037.011.2
diṣṭyā pratyāhṛtā sītā diṣṭyā śatruḥ parājitaḥR_7,037.012.1
eṣa naḥ paramaḥ kāma eṣā naḥ kīrtir uttamāR_7,037.012.2
yat tvāṃ vijayinaṃ rāma paśyāmo hataśātravamR_7,037.013.1
upapannaṃ ca kākutstha yat tvam asmān praśaṃsasiR_7,037.013.2
praśaṃsārhā hi jānanti praśaṃsāṃ vaktum īdṛśīmR_7,037.014.1
āpṛcchāmo gamiṣyāmo hṛdistho naḥ sadā bhavānR_7,037.014.2
R_7,037.014R_7,037.015.1
bhavec ca te mahārāja prītir asmāsu nityadāR_7,037.015.2
te prayātā mahātmānaḥ pārthivāḥ sarvato diśamR_7,038.001.1
kampayanto mahīṃ vīrāḥ svapurāṇi prahṛṣṭavatR_7,038.001.2
akṣauhiṇī sahasrais te samavetās tv anekaśaḥR_7,038.002.1
hṛṣṭāḥ pratigatāḥ sarve rāghavārthe samāgatāḥR_7,038.002.2
ūcuś caiva mahīpālā baladarpasamanvitāḥR_7,038.003.1
na nāma rāvaṇaṃ yuddhe paśyāmaḥ purataḥ sthitamR_7,038.003.2
bharatena vayaṃ paścāt samānītā nirarthakamR_7,038.004.1
hatā hi rākṣasās tatra pārthivaiḥ syur na saṃśayaḥR_7,038.004.2
rāmasya bāhuvīryeṇa pālitā lakṣmaṇasya caR_7,038.005.1
sukhaṃ pāre samudrasya yudhyema vigatajvarāḥR_7,038.005.2
etāś cānyāś ca rājānaḥ kathās tatra sahasraśaḥR_7,038.006.1
kathayantaḥ svarāṣṭrāṇi viviśus te mahārathāḥR_7,038.006.2
yathāpurāṇi te gatvā ratnāni vividhāni caR_7,038.007.1
rāmāya priyakāmārtham upahārān nṛpā daduḥR_7,038.007.2
aśvān ratnāni vastrāṇi hastinaś ca madotkaṭānR_7,038.008.1
candanāni ca divyāni divyāny ābharaṇāni caR_7,038.008.2
bharato lakṣmaṇaś caiva śatrughnaś ca mahārathaḥR_7,038.009.1
ādāya tāni ratnāni ayodhyām agaman punaḥR_7,038.009.2
āgatāś ca purīṃ ramyām ayodhyāṃ puruṣarṣabhāḥR_7,038.010.1
daduḥ sarvāṇi ratnāni rāghavāya mahātmaneR_7,038.010.2
pratigṛhya ca tat sarvaṃ prītiyuktaḥ sa rāghavaḥR_7,038.011.1
sarvāṇi tāni pradadau sugrīvāya mahātmaneR_7,038.011.2
vibhīṣaṇāya ca dadau ye cānye ṛkṣavānarāḥR_7,038.012.1
hanūmatpramukhā vīrā rākṣasāś ca mahābalāḥR_7,038.012.2
te sarve hṛṣṭamanaso rāmadattāni tāny athaR_7,038.013.1
śirobhir dhārayām āsur bāhubhiś ca mahābalāḥR_7,038.013.2
papuś caiva sugandhīni madhūni vividhāni caR_7,038.014.1
māṃsāni ca sumṛṣṭāni phalāny āsvādayanti caR_7,038.014.2
evaṃ teṣāṃ nivasatāṃ māsaḥ sāgro gatas tadāR_7,038.015.1
muhūrtam iva tat sarvaṃ rāmabhaktyā samarthayanR_7,038.015.2
reme rāmaḥ sa taiḥ sārdhaṃ vānaraiḥ kāmarūpibhiḥR_7,038.016.1
rājabhiś ca mahāvīryai rākṣasaiś ca mahābalaiḥR_7,038.016.2
evaṃ teṣāṃ yayau māso dvitīyaḥ śaiśiraḥ sukhamR_7,038.017.1
vānarāṇāṃ prahṛṣṭānāṃ rākṣasānāṃ ca sarvaśaḥR_7,038.017.2
tathā sma teṣāṃ vasatām ṛkṣavānararakṣasāmR_7,039.001.1
rāghavas tu mahātejāḥ sugrīvam idam abravītR_7,039.001.2
gamyatāṃ saumya kiṣkindhāṃ durādharṣaṃ surāsuraiḥR_7,039.002.1
pālayasva sahāmātyai rājyaṃ nihatakaṇṭakamR_7,039.002.2
aṅgadaṃ ca mahābāho prītyā paramayānvitaḥR_7,039.003.1
paśya tvaṃ hanumantaṃ ca nalaṃ ca sumahābalamR_7,039.003.2
suṣeṇaṃ śvaśuraṃ śūraṃ tāraṃ ca balināṃ varamR_7,039.004.1
kumudaṃ caiva durdharṣaṃ nīlaṃ ca sumahābalamR_7,039.004.2
vīraṃ śatabaliṃ caiva maindaṃ dvividam eva caR_7,039.005.1
gajaṃ gavākṣaṃ gavayaṃ śarabhaṃ ca mahābalamR_7,039.005.2
ṛkṣarājaṃ ca durdharṣaṃ jāmbavantaṃ mahābalamR_7,039.006.1
paśya prītisamāyukto gandhamādanam eva caR_7,039.006.2
ye cānye sumahātmāno madarthe tyaktajīvitāḥR_7,039.007.1
paśya tvaṃ prītisaṃyukto mā caiṣāṃ vipriyaṃ kṛthāḥR_7,039.007.2
evam uktvā ca sugrīvaṃ praśasya ca punaḥ punaḥR_7,039.008.1
vibhīṣaṇam athovāca rāmo madhurayā girāR_7,039.008.2
taṅkāṃ praśādhi dharmeṇa saṃmato hy asi pārthivaR_7,039.009.1
purasya rākṣasānāṃ ca bhrātur vaiśvaraṇasya caR_7,039.009.2
mā ca buddhim adharme tvaṃ kuryā rājan kathaṃ canaR_7,039.010.1
buddhimanto hi rājāno dhruvam aśnanti medinīmR_7,039.010.2
ahaṃ ca nityaśo rājan sugrīvasahitas tvayāR_7,039.011.1
smartavyaḥ parayā prītyā gaccha tvaṃ vigatajvaraḥR_7,039.011.2
rāmasya bhāṣitaṃ śrutvā ṛṣkavānararākṣasāḥR_7,039.012.1
sādhu sādhv iti kākutsthaṃ praśaśaṃsuḥ punaḥ punaḥR_7,039.012.2
tava buddhir mahābāho vīryam adbhutam eva caR_7,039.013.1
mādhuryaṃ paramaṃ rāma svayambhor iva nityadāR_7,039.013.2
teṣām evaṃ bruvāṇānāṃ vānarāṇāṃ ca rakṣasāmR_7,039.014.1
hanūmatpraṇato bhūtvā rāghavaṃ vākyam abravītR_7,039.014.2
sneho me paramo rājaṃs tvayi nityaṃ pratiṣṭhitaḥR_7,039.015.1
bhaktiś ca niyatā vīra bhāvo nānyatra gacchatiR_7,039.015.2
yāvad rāmakathāṃ vīra śroṣye 'haṃ pṛthivītaleR_7,039.016.1
tāvac charīre vatsyantu mama prāṇā na saṃśayaḥR_7,039.016.2
evaṃ bruvāṇaṃ rājendro hanūmantam athāsanātR_7,039.017.1
utthāya ca pariṣvajya vākyam etad uvāca haR_7,039.017.2
evam etat kapiśreṣṭha bhavitā nātra saṃśayaḥR_7,039.018.1
lokā hi yāvat sthāsyanti tāvat sthāsyati me kathāR_7,039.018.2
cariṣyati kathā yāval lokān eṣā hi māmikāR_7,039.019.1
tāvac charīre vatsyanti prāṇās tava na saṃśayaḥR_7,039.019.2
tato 'sya hāraṃ candrābhaṃ mucya kaṇṭhāt sa rāghavaḥR_7,039.020.1
vaidūryataralaṃ snehād ābabandhe hanūmatiR_7,039.020.2
tenorasi nibaddhena hāreṇa sa mahākapiḥR_7,039.021.1
rarāja hemaśailendraś candreṇākrāntamastakaḥR_7,039.021.2
śrutvā tu rāghavasyaitad utthāyotthāya vānarāḥR_7,039.022.1
praṇamya śirasā pādau prajagmus te mahābalāḥR_7,039.022.2
sugrīvaś caiva rāmeṇa pariṣvakto mahābhujaḥR_7,039.023.1
vibhīṣaṇaś ca dharmātmā nirantaram urogataḥR_7,039.023.2
sarve ca te bāṣpagalāḥ sāśrunetrā vicetasaḥR_7,039.024.1
saṃmūḍhā iva duḥkhena tyajante rāghavaṃ tadāR_7,039.024.2
visṛjya ca mahābāhur ṛkṣavānararākṣasānR_7,040.001.1
bhrātṛbhiḥ sahito rāmaḥ pramumoda sukhī sukhamR_7,040.001.2
athāparāhṇasamaye bhrātṛbhiḥ saha rāghavaḥR_7,040.002.1
śuśrāva madhurāṃ vāṇīm antarikṣāt prabhāṣitāmR_7,040.002.2
saumya rāma nirīkṣasva saumyena vadanena māmR_7,040.003.1
kailāsaśikharāt prāptaṃ viddhi māṃ puṣkaraṃ prabhoR_7,040.003.2
tava śāsanam ājñāya gato 'smi dhanadaṃ pratiR_7,040.004.1
upasthātuṃ naraśreṣṭha sa ca māṃ pratyabhāṣataR_7,040.004.2
nirjitas tvaṃ narendreṇa rāghaveṇa mahātmanāR_7,040.005.1
nihatya yudhi durdharṣaṃ rāvaṇaṃ rākṣasādhipamR_7,040.005.2
mamāpi paramā prītir hate tasmin durātmaniR_7,040.006.1
rāvaṇe sagaṇe saumya saputrāmātyabāndhaveR_7,040.006.2
sa tvaṃ rāmeṇa laṅkāyāṃ nirjitaḥ paramātmanāR_7,040.007.1
vaha saumya tam eva tvam aham ājñāpayāmi teR_7,040.007.2
eṣa me paramaḥ kāmo yat tvaṃ rāghavanandanamR_7,040.008.1
vaher lokasya saṃyānaṃ gacchasva vigatajvaraḥR_7,040.008.2
tacchāsanam ahaṃ jñātvā dhanadasya mahātmanaḥR_7,040.009.1
tvatsakāśaṃ punaḥ prāptaḥ sa evaṃ pratigṛhṇa māmR_7,040.009.2
bāḍham ity eva kākutsthaḥ puṣpakaṃ samapūjayatR_7,040.010.1
lājākṣataiś ca puṣpaiś ca gandhaiś ca susugandhibhiḥR_7,040.010.2
evam astv iti rāmeṇa visṛṣṭaḥ puṣpakaḥ punaḥR_7,040.011.1
abhipretāṃ diśaṃ prāyāt puṣpakaḥ puṣpabhūṣitaḥR_7,040.011.2
evam antarhite tasmin puṣpake vividhātmaniR_7,040.012.1
bharataḥ prāñjalir vākyam uvāca raghunandanamR_7,040.012.2
atyadbhutāni dṛśyante tvayi rājyaṃ praśāsatiR_7,040.013.1
amānuṣāṇāṃ sattvānāṃ vyāhṛtāni muhur muhuḥR_7,040.013.2
anāmayāc ca martyānāṃ sāgro māso gato hy ayamR_7,040.014.1
jīrṇānām api sattvānāṃ mṛtyur nāyāti rāghavaR_7,040.014.2
putrān nāryaḥ prasūyante vapuṣmantaś ca mānavāḥR_7,040.015.1
harṣaś cābhyadhiko rājañ janasya puravāsinaḥR_7,040.015.2
kāle ca vāsavo varṣaṃ pātayaty amṛtopamamR_7,040.016.1
vāyavaś cāpi vāyante sparśavantaḥ sukhapradāḥR_7,040.016.2
īdṛśo naś ciraṃ rājā bhavatv iti nareśvaraR_7,040.017.1
kathayanti pure paurā janā janapadeṣu caR_7,040.017.2
etā vācaḥ sumadhurā bharatena samīritāḥR_7,040.018.1
śrutvā rāmo mudā yuktaḥ pramumoda sukhī sukhamR_7,040.018.2
sa visṛjya tato rāmaḥ puṣpakaṃ hemabhūṣitamR_7,041.001.1
praviveśa mahābāhur aśokavanikāṃ tadāR_7,041.001.2
candanāgarucūtaiś ca tuṅgakāleyakair apiR_7,041.002.1
devadāruvanaiś cāpi samantād upaśobhitāmR_7,041.002.2
priyaṅgubhiḥ kadambaiś ca tathā kurabakair apiR_7,041.003.1
jambūbhiḥ pāṭalībhiś ca kovidāraiś ca saṃvṛtāmR_7,041.003.2
sarvadā kusumai ramyaiḥ phalavadbhir manoramaiḥR_7,041.004.1
cārupallavapuṣpāḍhyair mattabhramarasaṃkulaiḥR_7,041.004.2
kokilair bhṛṅgarājaiś ca nānāvarṇaiś ca pakṣibhiḥR_7,041.005.1
śobhitāṃ śataśaś citraiś cūtavṛkṣāvataṃsakaiḥR_7,041.005.2
śātakumbhanibhāḥ ke cit ke cid agniśikhopamāḥR_7,041.006.1
nīlāñjananibhāś cānye bhānti tatra sma pādapāḥR_7,041.006.2
dīrghikā vividhākārāḥ pūrṇāḥ paramavāriṇāR_7,041.007.1
mahārhamaṇisopānasphaṭikāntarakuṭṭimāḥR_7,041.007.2
phullapadmotpalavanāś cakravākopaśobhitāḥR_7,041.008.1
prākārair vividhākāraiḥ śobhitāś ca śilātalaiḥR_7,041.008.2
tatra tatra vanoddeśe vaidūryamaṇisaṃnibhaiḥR_7,041.009.1
śādvalaiḥ paramopetāḥ puṣpitadrumasaṃyutāḥR_7,041.009.2
nandanaṃ hi yathendrasya brāhmaṃ caitrarathaṃ yathāR_7,041.010.1
tathārūpaṃ hi rāmasya kānanaṃ tan niveśitamR_7,041.010.2
bahvāsanagṛhopetāṃ latāgṛhasamāvṛtāmR_7,041.011.1
aśokavanikāṃ sphītāṃ praviśya raghunandanaḥR_7,041.011.2
āsane tu śubhākāre puṣpastabakabhūṣiteR_7,041.012.1
kuthāstaraṇasaṃvīte rāmaḥ saṃniṣasāda haR_7,041.012.2
sītāṃ saṃgṛhya bāhubhyāṃ madhumaireyam uttamamR_7,041.013.1
pāyayām āsa kākutsthaḥ śacīm indro yathāmṛtamR_7,041.013.2
māṃsāni ca vicitrāṇi phalāni vividhāni caR_7,041.014.1
rāmasyābhyavahārārthaṃ kiṃkarās tūrṇam āharanR_7,041.014.2
upanṛtyanti rājānaṃ nṛtyagītaviśāradāḥR_7,041.015.1
bālāś ca rūpavatyaś ca striyaḥ pānavaśaṃ gatāḥR_7,041.015.2
evaṃ rāmo mudā yuktaḥ sītāṃ surucirānanāmR_7,041.016.1
ramayām āsa vaidehīm ahany ahani devavatR_7,041.016.2
tathā tu ramamāṇasya tasyaivaṃ śiśiraḥ śubhaḥR_7,041.017.1
atyakrāman narendrasya rāghavasya mahātmanaḥR_7,041.017.2
pūrvāhṇe paurakṛtyāni kṛtvā dharmeṇa dharmavitR_7,041.018.1
śeṣaṃ divasabhāgārdham antaḥpuragato 'bhavatR_7,041.018.2
sītā ca devakāryāṇi kṛtvā paurvāhṇikāni tuR_7,041.019.1
śvaśrūṇām aviśeṣeṇa sarvāsāṃ prāñjaliḥ sthitāR_7,041.019.2
tato rāmam upāgacchad vicitrabahubhūṣaṇāR_7,041.020.1
triviṣṭape sahasrākṣam upaviṣṭaṃ yathā śacīR_7,041.020.2
dṛṣṭvā tu rāghavaḥ patnīṃ kalyāṇena samanvitāmR_7,041.021.1
praharṣam atulaṃ lebhe sādhu sādhv iti cābravītR_7,041.021.2
apatyalābho vaidehi mamāyaṃ samupasthitaḥR_7,041.022.1
kim icchasi hi tad brūhi kaḥ kāmaḥ kriyatāṃ tavaR_7,041.022.2
prahasantī tu vaidehī rāmaṃ vākyam athābravītR_7,041.023.1
tapovanāni puṇyāni draṣṭum icchāmi rāghavaR_7,041.023.2
gaṅgātīre niviṣṭāni ṛṣīṇāṃ puṇyakarmaṇāmR_7,041.024.1
phalamūlāśināṃ vīra pādamūleṣu vartitumR_7,041.024.2
eṣa me paramaḥ kāmo yan mūlaphalabhojiṣuR_7,041.025.1
apy ekarātraṃ kākutstha vaseyaṃ puṇyaśāliṣuR_7,041.025.2
tatheti ca pratijñātaṃ rāmeṇākliṣṭakarmaṇāR_7,041.026.1
visrabdhā bhava vaidehi śvo gamiṣyasy asaṃśayamR_7,041.026.2
evam uktvā tu kākutstho maithilīṃ janakātmajāmR_7,041.027.1
madhyakakṣāntaraṃ rāmo nirjagāma suhṛdvṛtaḥR_7,041.027.2
tatropaviṣṭaṃ rājānam upāsante vicakṣaṇāḥR_7,042.001.1
kathānāṃ bahurūpāṇāṃ hāsyakārāḥ samantataḥR_7,042.001.2
vijayo madhumattaś ca kāśyapaḥ piṅgalaḥ kuśaḥR_7,042.002.1
surājiḥ kāliyo bhadro dantavakraḥ samāgadhaḥR_7,042.002.2
ete kathā bahuvidhā parihāsasamanvitāḥR_7,042.003.1
kathayanti sma saṃhṛṣṭā rāghavasya mahātmanaḥR_7,042.003.2
tataḥ kathāyāṃ kasyāṃ cid rāghavaḥ samabhāṣataR_7,042.004.1
kāḥ kathā nagare bhadra vartante viṣayeṣu caR_7,042.004.2
mām āśritāni kāny āhuḥ paurajānapadā janāḥR_7,042.005.1
kiṃ ca sītāṃ samāśritya bharataṃ kiṃ nu lakṣmaṇamR_7,042.005.2
kiṃ nu śatrughnam āśritya kaikeyīṃ mātaraṃ ca meR_7,042.006.1
vaktavyatāṃ ca rājāno nave rājye vrajanti hiR_7,042.006.2
evam ukte tu rāmeṇa bhadraḥ prāñjalir abravītR_7,042.007.1
sthitāḥ kathāḥ śubhā rājan vartante puravāsināmR_7,042.007.2
ayaṃ tu vijayaḥ saumya daśagrīvavadhāśritaḥR_7,042.008.1
bhūyiṣṭhaṃ svapure pauraiḥ kathyate puruṣarṣabhaR_7,042.008.2
evam uktas tu bhadreṇa rāghavo vākyam abravītR_7,042.009.1
kathayasva yathātathyaṃ sarvaṃ niravaśeṣataḥR_7,042.009.2
śubhāśubhāni vākyāni yāny āhuḥ puravāsinaḥR_7,042.010.1
śrutvedānīṃ śubhaṃ kuryāṃ na kuryām aśubhāni caR_7,042.010.2
kathayasva ca visrabdho nirbhayo vigatajvaraḥR_7,042.011.1
kathayante yathā paurā janā janapadeṣu caR_7,042.011.2
rāghaveṇaivam uktas tu bhadraḥ suruciraṃ vacaḥR_7,042.012.1
pratyuvāca mahābāhuṃ prāñjaliḥ susamāhitaḥR_7,042.012.2
śṛṇu rājan yathā paurāḥ kathayanti śubhāśubhamR_7,042.013.1
catvarāpaṇarathyāsu vaneṣūpavaneṣu caR_7,042.013.2
duṣkaraṃ kṛtavān rāmaḥ samudre setubandhanamR_7,042.014.1
akṛtaṃ pūrvakaiḥ kaiś cid devair api sadānavaiḥR_7,042.014.2
rāvaṇaś ca durādharṣo hataḥ sabalavāhanaḥR_7,042.015.1
vānarāś ca vaśaṃ nītā ṛkṣāś ca saha rākṣasaiḥR_7,042.015.2
hatvā ca rāvaṇaṃ yuddhe sītām āhṛtya rāghavaḥR_7,042.016.1
amarṣaṃ pṛṣṭhataḥ kṛtvā svaveśma punar ānayatR_7,042.016.2
kīdṛśaṃ hṛdaye tasya sītāsaṃbhogajaṃ sukhamR_7,042.017.1
aṅkam āropya hi purā rāvaṇena balād dhṛtāmR_7,042.017.2
laṅkām api punar nītām aśokavanikāṃ gatāmR_7,042.018.1
rakṣasāṃ vaśam āpannāṃ kathaṃ rāmo na kutsateR_7,042.018.2
asmākam api dāreṣu sahanīyaṃ bhaviṣyatiR_7,042.019.1
yathā hi kurute rājā prajā tam anuvartateR_7,042.019.2
evaṃ bahuvidhā vāco vadanti puravāsinaḥR_7,042.020.1
nagareṣu ca sarveṣu rājañ janapadeṣu caR_7,042.020.2
tasyaitad bhāṣitaṃ śrutvā rāghavaḥ paramārtavatR_7,042.021.1
uvāca sarvān suhṛdaḥ katham etan nivedyatāmR_7,042.021.2
sarve tu śirasā bhūmāv abhivādya praṇamya caR_7,042.022.1
pratyūcū rāghavaṃ dīnam evam etan na saṃśayaḥR_7,042.022.2
śrutvā tu vākyaṃ kākutsthaḥ sarveṣāṃ samudīritamR_7,042.023.1
visarjayām āsa tadā sarvāṃs tāñ śatrutāpanaḥR_7,042.023.2
visṛjya tu suhṛdvargaṃ buddhyā niścitya rāghavaḥR_7,043.001.1
samīpe dvāḥstham āsīnam idaṃ vacanam abravītR_7,043.001.2
śīghram ānaya saumitriṃ lakṣmaṇaṃ śubhalakṣaṇamR_7,043.002.1
bharataṃ ca mahābāhuṃ śatrughnaṃ cāparājitamR_7,043.002.2
rāmasya bhāṣitaṃ śrutvā dvāḥstho mūrdhni kṛtāñjaliḥR_7,043.003.1
lakṣmaṇasya gṛhaṃ gatvā praviveśānivāritaḥR_7,043.003.2
uvāca ca tadā vākyaṃ vardhayitvā kṛtāñjaliḥR_7,043.004.1
draṣṭum icchati rājā tvāṃ gamyatāṃ tatra mā ciramR_7,043.004.2
bāḍham ity eva saumitriḥ śrutvā rāghavaśāsanamR_7,043.005.1
prādravad ratham āruhya rāghavasya niveśanamR_7,043.005.2
prayāntaṃ lakṣmaṇaṃ dṛṣṭvā dvāḥstho bharatam antikātR_7,043.006.1
uvāca prāñjalir vākyaṃ rājā tvāṃ draṣṭum icchatiR_7,043.006.2
bharatas tu vacaḥ śrutvā dvāḥsthād rāmasamīritamR_7,043.007.1
utpapātāsanāt tūrṇaṃ padbhyām eva tato 'gamatR_7,043.007.2
dṛṣṭvā prayāntaṃ bharataṃ tvaramāṇaḥ kṛtāñjaliḥR_7,043.008.1
śatrughnabhavanaṃ gatvā tato vākyaṃ jagāda haR_7,043.008.2
ehy āgaccha raghuśreṣṭha rājā tvāṃ draṣṭum icchatiR_7,043.009.1
gato hi lakṣmaṇaḥ pūrvaṃ bharataś ca mahāyaśāḥR_7,043.009.2
śrutvā tu vacanaṃ tasya śatrughno rāmaśāsanamR_7,043.010.1
śirasā vandya dharaṇīṃ prayayau yatra rāghavaḥR_7,043.010.2
kumārān āgatāñ śrutvā cintāvyākulitendriyaḥR_7,043.011.1
avākśirā dīnamanā dvāḥsthaṃ vacanam abravītR_7,043.011.2
praveśaya kumārāṃs tvaṃ matsamīpaṃ tvarānvitaḥR_7,043.012.1
eteṣu jīvitaṃ mahyam ete prāṇā bahiścarāḥR_7,043.012.2
ājñaptās tu narendreṇa kumārāḥ śuklavāsasaḥR_7,043.013.1
prahvāḥ prāñjalayo bhūtvā viviśus te samāhitāḥR_7,043.013.2
te tu dṛṣṭvā mukhaṃ tasya sagrahaṃ śaśinaṃ yathāR_7,043.014.1
saṃdhyāgatam ivādityaṃ prabhayā parivarjitamR_7,043.014.2
bāṣpapūrṇe ca nayane dṛṣṭvā rāmasya dhīmataḥR_7,043.015.1
hataśobhaṃ yathā padmaṃ mukhaṃ vīkṣya ca tasya teR_7,043.015.2
tato 'bhivādya tvaritāḥ pādau rāmasya mūrdhabhiḥR_7,043.016.1
tasthuḥ samāhitāḥ sarve rāmaś cāśrūṇy avartayatR_7,043.016.2
tān pariṣvajya bāhubhyām utthāpya ca mahābhujaḥR_7,043.017.1
āsaneṣv ādhvam ity uktvā tato vākyaṃ jagāda haR_7,043.017.2
bhavanto mama sarvasvaṃ bhavanto mama jīvitamR_7,043.018.1
bhavadbhiś ca kṛtaṃ rājyaṃ pālayāmi nareśvarāḥR_7,043.018.2
bhavantaḥ kṛtaśāstrārthā buddhau ca pariniṣṭhitāḥR_7,043.019.1
saṃbhūya ca madartho 'yam anveṣṭavyo nareśvarāḥR_7,043.019.2
teṣāṃ samupaviṣṭānāṃ sarveṣāṃ dīnacetasāmR_7,044.001.1
uvāca vākyaṃ kākutstho mukhena pariśuṣyatāR_7,044.001.2
sarve śṛṇuta bhadraṃ vo mā kurudhvaṃ mano 'nyathāR_7,044.002.1
paurāṇāṃ mama sītāyāṃ yādṛśī vartate kathāR_7,044.002.2
paurāpavādaḥ sumahāṃs tathā janapadasya caR_7,044.003.1
vartate mayi bībhatsaḥ sa me marmāṇi kṛntatiR_7,044.003.2
ahaṃ kila kule jāta ikṣvākūṇāṃ mahātmanāmR_7,044.004.1
sītāṃ pāpasamācārām ānayeyaṃ kathaṃ pureR_7,044.004.2
jānāsi hi yathā saumya daṇḍake vijane vaneR_7,044.005.1
rāvaṇena hṛtā sītā sa ca vidhvaṃsito mayāR_7,044.005.2
pratyakṣaṃ tava saumitre devānāṃ havyavāhanaḥR_7,044.006.1
apāpāṃ maithilīm āha vāyuś cākāśagocaraḥR_7,044.006.2
candrādityau ca śaṃsete surāṇāṃ saṃnidhau purāR_7,044.007.1
ṛṣīṇāṃ caiva sarveṣām apāpāṃ janakātmajāmR_7,044.007.2
evaṃ śuddhasamācārā devagandharvasaṃnidhauR_7,044.008.1
laṅkādvīpe mahendreṇa mama haste niveśitāR_7,044.008.2
antarātmā ca me vetti sītāṃ śuddhāṃ yaśasvinīmR_7,044.009.1
tato gṛhītvā vaidehīm ayodhyām aham āgataḥR_7,044.009.2
ayaṃ tu me mahān vādaḥ śokaś ca hṛdi vartateR_7,044.010.1
paurāpavādaḥ sumahāṃs tathā janapadasya caR_7,044.010.2
akīrtir yasya gīyeta loke bhūtasya kasya citR_7,044.011.1
pataty evādhamāṃl lokān yāvac chabdaḥ sa kīrtyateR_7,044.011.2
akīrtir nindyate daivaiḥ kīrtir deveṣu pūjyateR_7,044.012.1
kīrtyarthaṃ ca samārambhaḥ sarva eva mahātmanāmR_7,044.012.2
apy ahaṃ jīvitaṃ jahyāṃ yuṣmān vā puruṣarṣabhāḥR_7,044.013.1
apavādabhayād bhītaḥ kiṃ punar janakātmajāmR_7,044.013.2
tasmād bhavantaḥ paśyantu patitaṃ śokasāgareR_7,044.014.1
na hi paśyāmy ahaṃ bhūyaḥ kiṃ cid duḥkham ato 'dhikamR_7,044.014.2
śvas tvaṃ prabhāte saumitre sumantrādhiṣṭhitaṃ rathamR_7,044.015.1
āruhya sītām āropya viṣayānte samutsṛjaR_7,044.015.2
gaṅgāyās tu pare pāre vālmīkeḥ sumahātmanaḥR_7,044.016.1
āśramo divyasaṃkāśas tamasātīram āśritaḥR_7,044.016.2
tatraināṃ vijane kakṣe visṛjya raghunandanaR_7,044.017.1
śīghram āgaccha saumitre kuruṣva vacanaṃ mamaR_7,044.017.2
na cāsmi prativaktavyaḥ sītāṃ prati kathaṃ canaR_7,044.018.1
aprītiḥ paramā mahyaṃ bhavet tu prativāriteR_7,044.018.2
śāpitāś ca mayā yūyaṃ bhujābhyāṃ jīvitena caR_7,044.019.1
ye māṃ vākyāntare brūyur anunetuṃ kathaṃ canaR_7,044.019.2
mānayantu bhavanto māṃ yadi macchāsane sthitāḥR_7,044.020.1
ito 'dya nīyatāṃ sītā kuruṣva vacanaṃ mamaR_7,044.020.2
pūrvam ukto 'ham anayā gaṅgātīre mahāśramānR_7,044.021.1
paśyeyam iti tasyāś ca kāmaḥ saṃvartyatām ayamR_7,044.021.2
evam uktvā tu kākutstho bāṣpeṇa pihitekṣaṇaḥR_7,044.022.1
praviveśa sa dharmātmā bhrātṛbhiḥ parivāritaḥR_7,044.022.2
tato rajanyāṃ vyuṣṭāyāṃ lakṣmaṇo dīnacetanaḥR_7,045.001.1
sumantram abravīd vākyaṃ mukhena pariśuṣyatāR_7,045.001.2
sārathe turagāñ śīghraṃ yojayasva rathottameR_7,045.002.1
svāstīrṇaṃ rājabhavanāt sītāyāś cāsanaṃ śubhamR_7,045.002.2
sītā hi rājabhavanād āśramaṃ puṇyakarmaṇāmR_7,045.003.1
mayā neyā maharṣīṇāṃ śīghram ānīyatāṃ rathaḥR_7,045.003.2
sumantras tu tathety uktvā yuktaṃ paramavājibhiḥR_7,045.004.1
rathaṃ suruciraprakhyaṃ svāstīrṇaṃ sukhaśayyayāR_7,045.004.2
ādāyovāca saumitriṃ mitrāṇāṃ harṣavardhanamR_7,045.005.1
ratho 'yaṃ samanuprāpto yat kāryaṃ kriyatāṃ prabhoR_7,045.005.2
evam uktaḥ sumantreṇa rājaveśma sa lakṣmaṇaḥR_7,045.006.1
praviśya sītām āsādya vyājahāra nararṣabhaḥR_7,045.006.2
gaṅgātīre mayā devi munīnām āśrame śubheR_7,045.007.1
śīghraṃ gatvopaneyāsi śāsanāt pārthivasya naḥR_7,045.007.2
evam uktā tu vaidehī lakṣmaṇena mahātmanāR_7,045.008.1
praharṣam atulaṃ lebhe gamanaṃ cābhyarocayatR_7,045.008.2
vāsāṃsi ca mahārhāṇi ratnāni vividhāni caR_7,045.009.1
gṛhītvā tāni vaidehī gamanāyopacakrameR_7,045.009.2
saumitris tu tathety uktvā ratham āropya maithilīmR_7,045.010.1
prayayau śīghraturago rāmasyājñām anusmaranR_7,045.010.2
abravīc ca tadā sītā lakṣmaṇaṃ lakṣmivardhanamR_7,045.011.1
aśubhāni bahūny adya paśyāmi raghunandanaR_7,045.011.2
nayanaṃ me sphuraty adya gātrotkampaś ca jāyateR_7,045.012.1
hṛdayaṃ caiva saumitre asvastham iva lakṣayeR_7,045.012.2
autsukyaṃ paramaṃ cāpi adhṛtiś ca parā mamaR_7,045.013.1
śūnyām iva ca paśyāmi pṛthivīṃ pṛthulocanaR_7,045.013.2
api svasti bhavet tasya bhrātus te bhrātṛbhiḥ sahaR_7,045.014.1
śvaśrūṇāṃ caiva me vīra sarvāsām aviśeṣataḥR_7,045.014.2
pure janapade caiva kuśalaṃ prāṇinām apiR_7,045.015.1
ity añjalikṛtā sītā devatā abhyayācataR_7,045.015.2
lakṣmaṇo 'rthaṃ tu taṃ śrutvā śirasā vandya maithilīmR_7,045.016.1
śivam ity abravīd dhṛṣṭo hṛdayena viśuṣyatāR_7,045.016.2
tato vāsam upāgamya gomatītīra āśrameR_7,045.017.1
prabhāte punar utthāya saumitriḥ sūtam abravītR_7,045.017.2
yojayasva rathaṃ śīghram adya bhāgīrathījalamR_7,045.018.1
śirasā dhārayiṣyāmi tryambakaḥ parvate yathāR_7,045.018.2
so 'śvān vicārayitvāśu rathe yuktvā manojavānR_7,045.019.1
ārohasveti vaidehīṃ sūtaḥ prāñjalir abravītR_7,045.019.2
sā tu sūtasya vacanād āruroha rathottamamR_7,045.020.1
sītā saumitriṇā sārdhaṃ sumantreṇa ca dhīmatāR_7,045.020.2
athārdhadivasaṃ gatvā bhāgīrathyā jalāśayamR_7,045.021.1
nirīkṣya lakṣmaṇo dīnaḥ praruroda mahāsvanamR_7,045.021.2
sītā tu paramāyattā dṛṣṭvā lakṣmaṇam āturamR_7,045.022.1
uvāca vākyaṃ dharmajña kim idaṃ rudyate tvayāR_7,045.022.2
jāhnavītīram āsādya cirābhilaṣitaṃ mamaR_7,045.023.1
harṣakāle kim arthaṃ māṃ viṣādayasi lakṣmaṇaR_7,045.023.2
nityaṃ tvaṃ rāmapādeṣu vartase puruṣarṣabhaR_7,045.024.1
kaccid vinākṛtas tena dvirātre śokam āgataḥR_7,045.024.2
mamāpi dayito rāmo jīvitenāpi lakṣmaṇaR_7,045.025.1
na cāham evaṃ śocāmi maivaṃ tvaṃ bāliśo bhavaR_7,045.025.2
tārayasva ca māṃ gaṅgāṃ darśayasva ca tāpasānR_7,045.026.1
tato dhanāni vāsāṃsi dāsyāmy ābharaṇāni caR_7,045.026.2
tataḥ kṛtvā maharṣīṇāṃ yathārham abhivādanamR_7,045.027.1
tatra caikāṃ niśām uṣya yāsyāmas tāṃ purīṃ punaḥR_7,045.027.2
tasyās tad vacanaṃ śrutvā pramṛjya nayane śubheR_7,045.028.1
titīrṣur lakṣmaṇo gaṅgāṃ śubhāṃ nāvam upāharatR_7,045.028.2
atha nāvaṃ suvistīrṇāṃ naiṣādīṃ rāghavānujaḥR_7,046.001.1
āruroha samāyuktāṃ pūrvam āropya maithilīmR_7,046.001.2
sumantraṃ caiva sarathaṃ sthīyatām iti lakṣmaṇaḥR_7,046.002.1
uvāca śokasaṃtaptaḥ prayāhīti ca nāvikamR_7,046.002.2
tatas tīram upāgamya bhāgīrathyāḥ sa lakṣmaṇaḥR_7,046.003.1
uvāca maithilīṃ vākyaṃ prāñjalir bāṣpagadgadaḥR_7,046.003.2
hṛdgataṃ me mahac chalyaṃ yad asmy āryeṇa dhīmatāR_7,046.004.1
asmin nimitte vaidehi lokasya vacanīkṛtaḥR_7,046.004.2
śreyo hi maraṇaṃ me 'dya mṛtyor vā yat paraṃ bhavetR_7,046.005.1
na cāsminn īdṛśe kārye niyojyo lokaninditeR_7,046.005.2
prasīda na ca me roṣaṃ kartum arhasi suvrateR_7,046.006.1
ity añjalikṛto bhūmau nipapāta sa lakṣmaṇaḥR_7,046.006.2
rudantaṃ prāñjaliṃ dṛṣṭvā kāṅkṣantaṃ mṛtyum ātmanaḥR_7,046.007.1
maithilī bhṛśasaṃvignā lakṣmaṇaṃ vākyam abravītR_7,046.007.2
kim idaṃ nāvagacchāmi brūhi tattvena lakṣmaṇaR_7,046.008.1
paśyāmi tvāṃ ca na svastham api kṣemaṃ mahīpateḥR_7,046.008.2
śāpito 'si narendreṇa yat tvaṃ saṃtāpam ātmanaḥR_7,046.009.1
tad brūyāḥ saṃnidhau mahyam aham ājñāpayāmi teR_7,046.009.2
vaidehyā codyamānas tu lakṣmaṇo dīnacetanaḥR_7,046.010.1
avāṅmukho bāṣpagalo vākyam etad uvāca haR_7,046.010.2
śrutvā pariṣado madhye apavādaṃ sudāruṇamR_7,046.011.1
pure janapade caiva tvatkṛte janakātmajeR_7,046.011.2
na tāni vacanīyāni mayā devi tavāgrataḥR_7,046.012.1
yāni rājñā hṛdi nyastāny amarṣaḥ pṛṣṭhataḥ kṛtaḥR_7,046.012.2
sā tvaṃ tyaktā nṛpatinā nirdoṣā mama saṃnidhauR_7,046.013.1
paurāpavādabhītena grāhyaṃ devi na te 'nyathāR_7,046.013.2
āśramānteṣu ca mayā tyaktavyā tvaṃ bhaviṣyasiR_7,046.014.1
rājñaḥ śāsanam ājñāya tavaivaṃ kila daurhṛdamR_7,046.014.2
tad etaj jāhnavītīre brahmarṣīṇāṃ tapovanamR_7,046.015.1
puṇyaṃ ca ramaṇīyaṃ ca mā viṣādaṃ kṛthāḥ śubheR_7,046.015.2
rājño daśarathasyaiṣa pitur me munipuṃgavaḥR_7,046.016.1
sakhā paramako vipro vālmīkiḥ sumahāyaśāḥR_7,046.016.2
pādacchāyām upāgamya sukham asya mahātmanaḥR_7,046.017.1
upavāsaparaikāgrā vasa tvaṃ janakātmajeR_7,046.017.2
pativratātvam āsthāya rāmaṃ kṛtvā sadā hṛdiR_7,046.018.1
śreyas te paramaṃ devi tathā kṛtvā bhaviṣyatiR_7,046.018.2
lakṣmaṇasya vacaḥ śrutvā dāruṇaṃ janakātmajāR_7,047.001.1
paraṃ viṣādam āgamya vaidehī nipapāta haR_7,047.001.2
sā muhūrtam ivāsaṃjñā bāṣpavyākulitekṣaṇāR_7,047.002.1
lakṣmaṇaṃ dīnayā vācā uvāca janakātmajāR_7,047.002.2
māmikeyaṃ tanur nūnaṃ sṛṣṭā duḥkhāya lakṣmaṇaR_7,047.003.1
dhātrā yasyās tathā me 'dya duḥkhamūrtiḥ pradṛśyateR_7,047.003.2
kiṃ nu pāpaṃ kṛtaṃ pūrvaṃ ko vā dārair viyojitaḥR_7,047.004.1
yāhaṃ śuddhasamācārā tyaktā nṛpatinā satīR_7,047.004.2
purāham āśrame vāsaṃ rāmapādānuvartinīR_7,047.005.1
anurudhyāpi saumitre duḥkhe viparivartinīR_7,047.005.2
sā kathaṃ hy āśrame saumya vatsyāmi vijanīkṛtāR_7,047.006.1
ākhyāsyāmi ca kasyāhaṃ duḥkhaṃ duḥkhaparāyaṇāR_7,047.006.2
kiṃ ca vakṣyāmi muniṣu kiṃ mayāpakṛtaṃ nṛpeR_7,047.007.1
kasmin vā kāraṇe tyaktā rāghaveṇa mahātmanāR_7,047.007.2
na khalv adyaiva saumitre jīvitaṃ jāhnavījaleR_7,047.008.1
tyajeyaṃ rājavaṃśas tu bhartur me parihāsyateR_7,047.008.2
yathājñāṃ kuru saumitre tyaja māṃ duḥkhabhāginīmR_7,047.009.1
nideśe sthīyatāṃ rājñaḥ śṛṇu cedaṃ vaco mamaR_7,047.009.2
śvaśrūṇām aviśeṣeṇa prāñjaliḥ pragraheṇa caR_7,047.010.1
śirasā vandya caraṇau kuśalaṃ brūhi pārthivamR_7,047.010.2
yathā bhrātṛṣu vartethās tathā paureṣu nityadāR_7,047.011.1
paramo hy eṣa dharmaḥ syād eṣā kīrtir anuttamāR_7,047.011.2
ahaṃ tu nānuśocāmi svaśarīraṃ nararṣabhaR_7,047.012.1
yathāpavādaṃ paurāṇāṃ tathaiva raghunandanaR_7,047.012.2
evaṃ bruvantyāṃ sītāyāṃ lakṣmaṇo dīnacetanaḥR_7,047.013.1
śirasā dharaṇīṃ gatvā vyāhartuṃ na śaśāka haR_7,047.013.2
pradakṣiṇaṃ ca kṛtvā sa rudann eva mahāsvanamR_7,047.014.1
āruroha punar nāvaṃ nāvikaṃ cābhyacodayatR_7,047.014.2
sa gatvā cottaraṃ kūlaṃ śokabhārasamanvitaḥR_7,047.015.1
saṃmūḍha iva duḥkhena ratham adhyāruhad drutamR_7,047.015.2
muhur muhur apāvṛtya dṛṣṭvā sītām anāthavatR_7,047.016.1
veṣṭantīṃ paratīrasthāṃ lakṣmaṇaḥ prayayāv athaR_7,047.016.2
dūrasthaṃ ratham ālokya lakṣmaṇaṃ ca muhur muhuḥR_7,047.017.1
nirīkṣamāṇām udvignāṃ sītāṃ śokaḥ samāviśatR_7,047.017.2
sā duḥkhabhārāvanatā tapasvinī yaśodharā nātham apaśyatī satīR_7,047.018.1
ruroda sā barhiṇanādite vane mahāsvanaṃ duḥkhaparāyaṇā satīR_7,047.018.2
sītāṃ tu rudatīṃ dṛṣṭvā ye tatra munidārakāḥR_7,048.001.1
prādravan yatra bhagavān āste vālmīkir agryadhīḥR_7,048.001.2
abhivādya muneḥ pādau muniputrā maharṣayeR_7,048.002.1
sarve nivedayām āsus tasyās tu ruditasvanamR_7,048.002.2
adṛṣṭapūrvā bhagavan kasyāpy eṣā mahātmanaḥR_7,048.003.1
patnī śrīr iva saṃmohād virauti vikṛtasvarāR_7,048.003.2
bhagavan sādhu paśyemāṃ devatām iva khāc cyutāmR_7,048.004.1
na hy enāṃ mānuṣīṃ vidmaḥ satkriyāsyāḥ prayujyatāmR_7,048.004.2
teṣāṃ tad vacanaṃ śrutvā buddhyā niścitya dharmavitR_7,048.005.1
tapasā labdhacakṣuṣmān prādravad yatra maithilīR_7,048.005.2
arghyam ādāya ruciraṃ jāhvanītīram āśritaḥR_7,048.006.1
dadarśa rāghavasyeṣṭāṃ patnīṃ sītām anāthavatR_7,048.006.2
tāṃ sītāṃ śokabhārārtāṃ vālmīkir munipuṃgavaḥR_7,048.007.1
uvāca madhurāṃ vāṇīṃ hlādayann iva tejasāR_7,048.007.2
snuṣā daśarathasya tvaṃ rāmasya mahiṣī satīR_7,048.008.1
janakasya sutā rājñaḥ svāgataṃ te pativrateR_7,048.008.2
āyānty evāsi vijñātā mayā dharmasamādhināR_7,048.009.1
kāraṇaṃ caiva sarvaṃ me hṛdayenopalakṣitamR_7,048.009.2
apāpāṃ vedmi sīte tvāṃ tapolabdhena cakṣuṣāR_7,048.010.1
viśuddhabhāvā vaidehi sāmprataṃ mayi vartaseR_7,048.010.2
āśramasyāvidūre me tāpasyas tapasi sthitāḥR_7,048.011.1
tās tvāṃ vatse yathā vatsaṃ pālayiṣyanti nityaśaḥR_7,048.011.2
idam arghyaṃ pratīccha tvaṃ visrabdhā vigatajvarāR_7,048.012.1
yathā svagṛham abhyetya viṣādaṃ caiva mā kṛthāḥR_7,048.012.2
śrutvā tu bhāṣitaṃ sītā muneḥ paramam adbhutamR_7,048.013.1
śirasā vandya caraṇau tathety āha kṛtāñjaliḥR_7,048.013.2
taṃ prayāntaṃ muniṃ sītā prāñjaliḥ pṛṣṭhato 'nvagātR_7,048.014.1
anvayād yatra tāpasyo dharmanityāḥ samāhitāḥR_7,048.014.2
taṃ dṛṣṭvā munim āyāntaṃ vaidehyānugataṃ tadāR_7,048.015.1
upājagmur mudā yuktā vacanaṃ cedam abruvanR_7,048.015.2
svāgataṃ te muniśreṣṭha cirasyāgamanaṃ prabhoR_7,048.016.1
abhivādayāmaḥ sarvās tvām ucyatāṃ kiṃ ca kurmaheR_7,048.016.2
tāsāṃ tad vacanaṃ śrutvā vālmīkir idam abravītR_7,048.017.1
sīteyaṃ samanuprāptā patnī rāmasya dhīmataḥR_7,048.017.2
snuṣā daśarathasyaiṣā janakasya sutā satīR_7,048.018.1
apāpā patinā tyaktā paripālyā mayā sadāR_7,048.018.2
imāṃ bhavatyaḥ paśyantu snehena parameṇa haR_7,048.019.1
gauravān mama vākyasya pūjyā vo 'stu viśeṣataḥR_7,048.019.2
muhur muhuś ca vaidehīṃ parisāntvya mahāyaśāḥR_7,048.020.1
svam āśramaṃ śiṣyavṛtaḥ punar āyān mahātapāḥR_7,048.020.2
dṛṣṭvā tu maithilīṃ sītām āśramaṃ saṃpraveśitāmR_7,049.001.1
saṃtāpam akarod ghoraṃ lakṣmaṇo dīnacetanaḥR_7,049.001.2
abravīc ca mahātejāḥ sumantraṃ mantrasārathimR_7,049.002.1
sītāsaṃtāpajaṃ duḥkhaṃ paśya rāmasya dhīmataḥR_7,049.002.2
ato duḥkhataraṃ kiṃ nu rāghavasya bhaviṣyatiR_7,049.003.1
patnīṃ śuddhasamācārāṃ visṛjya janakātmajāmR_7,049.003.2
vyaktaṃ daivād ahaṃ manye rāghavasya vinābhavamR_7,049.004.1
vaidehyā sārathe sārdhaṃ daivaṃ hi duratikramamR_7,049.004.2
yo hi devān sagandharvān asurān saha rākṣasaiḥR_7,049.005.1
nihanyād rāghavaḥ kruddhaḥ sa daivam anuvartateR_7,049.005.2
purā mama pitur vākyair daṇḍake vijane vaneR_7,049.006.1
uṣito navavarṣāṇi pañca caiva sudāruṇeR_7,049.006.2
tato duḥkhataraṃ bhūyaḥ sītāyā vipravāsanamR_7,049.007.1
paurāṇāṃ vacanaṃ śrutvā nṛśaṃsaṃ pratibhāti meR_7,049.007.2
ko nu dharmāśrayaḥ sūta karmaṇy asmin yaśohareR_7,049.008.1
maithilīṃ prati saṃprāptaḥ paurair hīnārthavādibhiḥR_7,049.008.2
etā bahuvidhā vācaḥ śrutvā lakṣmaṇabhāṣitāḥR_7,049.009.1
sumantraḥ prāñjalir bhūtvā vākyam etad uvāca haR_7,049.009.2
na saṃtāpas tvayā kāryaḥ saumitre maithilīṃ pratiR_7,049.010.1
dṛṣṭam etat purā vipraiḥ pitus te lakṣmaṇāgrataḥR_7,049.010.2
tvāṃ caiva maithilīṃ caiva śatrughnabharatau tathāR_7,049.011.1
saṃtyajiṣyati dharmātmā kālena mahatā mahānR_7,049.011.2
na tv idaṃ tvayi vaktavyaṃ saumitre bharate 'pi vāR_7,049.012.1
rājñā vo 'vyāhṛtaṃ vākyaṃ durvāsā yad uvāca haR_7,049.012.2
mahārājasamīpe ca mama caiva nararṣabhaR_7,049.013.1
ṛṣiṇā vyāhṛtaṃ vākyaṃ vasiṣṭhasya ca saṃnidhauR_7,049.013.2
ṛṣes tu vacanaṃ śrutvā mām āha puruṣarṣabhaḥR_7,049.014.1
sūta na kva cid evaṃ te vaktavyaṃ janasaṃnidhauR_7,049.014.2
tasyāhaṃ lokapālasya vākyaṃ tat susamāhitaḥR_7,049.015.1
naiva jātv anṛtaṃ kuryām iti me saumya darśanamR_7,049.015.2
sarvathā nāsty avaktavyaṃ mayā saumya tavāgrataḥR_7,049.016.1
yadi te śravaṇe śraddhā śrūyatāṃ raghunandanaR_7,049.016.2
yady apy ahaṃ narendreṇa rahasyaṃ śrāvitaḥ purāR_7,049.017.1
tac cāpy udāhariṣyāmi daivaṃ hi duratikramamR_7,049.017.2
tac chrutvā bhāṣitaṃ tasya gambhīrārthapadaṃ mahatR_7,049.018.1
tathyaṃ brūhīti saumitriḥ sūtaṃ vākyam athābravītR_7,049.018.2
tathā saṃcoditaḥ sūto lakṣmaṇena mahātmanāR_7,050.001.1
tad vākyam ṛṣiṇā proktaṃ vyāhartum upacakrameR_7,050.001.2
purā nāmnā hi durvāsā atreḥ putro mahāmuniḥR_7,050.002.1
vasiṣṭhasyāśrame puṇye sa vārṣikyam uvāsa haR_7,050.002.2
tam āśramaṃ mahātejāḥ pitā te sumahāyaśāḥR_7,050.003.1
purodhasaṃ mahātmānaṃ didṛkṣur agamat svayamR_7,050.003.2
upaviṣṭaṃ vasiṣṭhasya savye pārśve mahāmunimR_7,050.004.1
tau munī tāpasaśreṣṭhau vinītas tv abhyavādayatR_7,050.004.2
sa tābhyāṃ pūjito rājā svāgatenāsanena caR_7,050.005.1
pādyena phalamūlaiś ca so 'py āste munibhiḥ sahaR_7,050.005.2
teṣāṃ tatropaviṣṭānāṃ tās tāḥ sumadhurāḥ kathāḥR_7,050.006.1
babhūvuḥ paramarṣīṇāṃ madhyādityagate 'haniR_7,050.006.2
tataḥ kathāyāṃ kasyāṃ cit prāñjaliḥ pragraho nṛpaḥR_7,050.007.1
uvāca taṃ mahātmānam atreḥ putraṃ tapodhanamR_7,050.007.2
bhagavan kiṃpramāṇena mama vaṃśo bhaviṣyatiR_7,050.008.1
kimāyuś ca hi me rāmaḥ putrāś cānye kimāyuṣaḥR_7,050.008.2
rāmasya ca sutā ye syus teṣām āyuḥ kiyad bhavetR_7,050.009.1
kāmyayā bhagavan brūhi vaṃśasyāsya gatiṃ mamaR_7,050.009.2
tac chrutvā vyāhṛtaṃ vākyaṃ rājño daśarathasya tuR_7,050.010.1
durvāsāḥ sumahātejā vyāhartum upacakrameR_7,050.010.2
ayodhyāyāḥ patī rāmo dīrghakālaṃ bhaviṣyatiR_7,050.011.1
sukhinaś ca samṛddhāś ca bhaviṣyanty asya cānujāḥR_7,050.011.2
kasmiṃś cit karaṇe tvāṃ ca maithilīṃ ca yaśasvinīmR_7,050.012.1
saṃtyajiṣyati dharmātmā kālena mahatā kilaR_7,050.012.2
daśavarṣasahasraṇi daśavarṣaśatāni caR_7,050.013.1
rāmo rājyam upāsitvā brahmalokaṃ gamiṣyatiR_7,050.013.2
samṛddhair hayamedhaiś ca iṣṭvā parapuraṃjayaḥR_7,050.014.1
rājavaṃśāṃś ca kākutstho bahūn saṃsthāpayiṣyatiR_7,050.014.2
sa sarvam akhilaṃ rājño vaṃśasyāsya gatāgatamR_7,050.015.1
ākhyāya sumahātejās tūṣṇīm āsīn mahādyutiḥR_7,050.015.2
tūṣṇīṃbhūte munau tasmin rājā daśarathas tadāR_7,050.016.1
abhivādya mahātmānau punar āyāt purottamamR_7,050.016.2
etad vaco mayā tatra muninā vyāhṛtaṃ purāR_7,050.017.1
śrutaṃ hṛdi ca nikṣiptaṃ nānyathā tad bhaviṣyatiR_7,050.017.2
evaṃ gate na saṃtāpaṃ gantum arhasi rāghavaR_7,050.018.1
sītārthe rāghavārthe vā dṛḍho bhava narottamaR_7,050.018.2
tac chrutvā vyāhṛtaṃ vākyaṃ sūtasya paramādbhutamR_7,050.019.1
praharṣam atulaṃ lebhe sādhu sādhv iti cābravītR_7,050.019.2
tayoḥ saṃvadator evaṃ sūtalakṣmaṇayoḥ pathiR_7,050.020.1
astam arko gato vāsaṃ gomatyāṃ tāv athoṣatuḥR_7,050.020.2
tatra tāṃ rajanīm uṣya gomatyāṃ raghunandanaḥR_7,051.001.1
prabhāte punar utthāya lakṣmaṇaḥ prayayau tadāR_7,051.001.2
tato 'rdhadivase prāpte praviveśa mahārathaḥR_7,051.002.1
ayodhyāṃ ratnasaṃpūrṇāṃ hṛṣṭapuṣṭajanāvṛtāmR_7,051.002.2
saumitris tu paraṃ dainyaṃ jagāma sumahāmatiḥR_7,051.003.1
rāmapādau samāsādya vakṣyāmi kim ahaṃ gataḥR_7,051.003.2
tasyaivaṃ cintayānasya bhavanaṃ śaśisaṃnibhamR_7,051.004.1
rāmasya paramodāraṃ purastāt samadṛśyataR_7,051.004.2
rājñas tu bhavanadvāri so 'vatīrya narottamaḥR_7,051.005.1
avāṅmukho dīnamanāḥ prāviveśānivāritaḥR_7,051.005.2
sa dṛṣṭvā rāghavaṃ dīnam āsīnaṃ paramāsaneR_7,051.006.1
netrābhyām aśrupūrṇābhyāṃ dadarśāgrajam agrataḥR_7,051.006.2
jagrāha caraṇau tasya lakṣmaṇo dīnacetanaḥR_7,051.007.1
uvāca dīnayā vācā prāñjaliḥ susamāhitaḥR_7,051.007.2
gaṅgātīre yathoddiṣṭe vālmīker āśrame śubheR_7,051.008.1
punar asmy āgato vīra pādamūlam upāsitumR_7,051.008.2
mā śucaḥ puruṣavyāghra kālasya gatir īdṛśīR_7,051.009.1
tvadvidhā na hi śocanti sattvavanto manasvinaḥR_7,051.009.2
sarve kṣayāntā nicayāḥ patanāntāḥ samucchrayāḥR_7,051.010.1
saṃyogā viprayogāntā maraṇāntaṃ ca jīvitamR_7,051.010.2
śaktas tvam ātmanātmānaṃ vijetuṃ manasaiva hiR_7,051.011.1
lokān sarvāṃś ca kākutstha kiṃ punar duḥkham īdṛśamR_7,051.011.2
nedṛśeṣu vimuhyanti tvadvidhāḥ puruṣarṣabhāḥR_7,051.012.1
yadarthaṃ maithilī tyaktā apavādabhayān nṛpaR_7,051.012.2
sa tvaṃ puruṣaśārdūla dhairyeṇa susamāhitaḥR_7,051.013.1
tyajemāṃ durbalāṃ buddhiṃ saṃtāpaṃ mā kuruṣva haR_7,051.013.2
evam uktas tu kākutstho lakṣmaṇena mahātmanāR_7,051.014.1
uvāca parayā prītyā saumitriṃ mitravatsalamR_7,051.014.2
evam etan naraśreṣṭha yathā vadasi lakṣmaṇaR_7,051.015.1
paritoṣaś ca me vīra mama kāryānuśāsaneR_7,051.015.2
nirvṛtiś ca kṛtā saumya saṃtāpaś ca nirākṛtaḥR_7,051.016.1
bhavadvākyaiḥ sumadhurair anunīto 'smi lakṣmaṇaR_7,051.016.2
tataḥ sumantras tv āgamya rāghavaṃ vākyam abravītR_7,052.001.1
ete nivāritā rājan dvāri tiṣṭhanti tāpasāḥR_7,052.001.2
darśanaṃ te mahārāja codayanti kṛtatvarāḥR_7,052.002.1
prīyamāṇā naravyāghra yamunātīravāsinaḥR_7,052.002.2
tasya tad vacanaṃ śrutvā rāmaḥ provāca dharmavitR_7,052.003.1
praveśyantāṃ mahātmāno bhārgavapramukhā dvijāḥR_7,052.003.2
rājñas tv ājñāṃ puraskṛtya dvāḥstho mūrdhni kṛtāñjaliḥR_7,052.004.1
praveśayām āsa tatas tāpasān saṃmatān bahūnR_7,052.004.2
śataṃ samadhikaṃ tatra dīpyamānaṃ svatejasāR_7,052.005.1
praviṣṭaṃ rājabhavanaṃ tāpasānāṃ mahātmanāmR_7,052.005.2
te dvijāḥ pūrṇakalaśaiḥ sarvatīrthāmbu satkṛtamR_7,052.006.1
gṛhītvā phalamūlaṃ ca rāmasyābhyāharan bahuR_7,052.006.2
pratigṛhya tu tat sarvaṃ rāmaḥ prītipuraskṛtaḥR_7,052.007.1
tīrthodakāni sarvāṇi phalāni vividhāni caR_7,052.007.2
uvāca ca mahābāhuḥ sarvān eva mahāmunīnR_7,052.008.1
imāny āsanamukhyāni yathārham upaviśyatāmR_7,052.008.2
rāmasya bhāṣitaṃ śrutvā sarva eva maharṣayaḥR_7,052.009.1
bṛsīṣu rucirākhyāsu niṣeduḥ kāñcanīṣu teR_7,052.009.2
upaviṣṭān ṛṣīṃs tatra dṛṣṭvā parapuraṃjayaḥR_7,052.010.1
prayataḥ prāñjalir bhūtvā rāghavo vākyam abravītR_7,052.010.2
kim āgamanakāryaṃ vaḥ kiṃ karomi tapodhanāḥR_7,052.011.1
ājñāpyo 'haṃ maharṣīṇāṃ sarvakāmakaraḥ sukhamR_7,052.011.2
idaṃ rājyaṃ ca sakalaṃ jīvitaṃ ca hṛdi sthitamR_7,052.012.1
sarvam etad dvijārthaṃ me satyam etad bravīmi vaḥR_7,052.012.2
tasya tad vacanaṃ śrutvā sādhuvādo mahān abhūtR_7,052.013.1
ṛṣīṇām ugratapasāṃ yamunātīravāsināmR_7,052.013.2
ūcuś ca te mahātmāno harṣeṇa mahatānvitāḥR_7,052.014.1
upapannaṃ naraśreṣṭha tavaiva bhuvi nānyataḥR_7,052.014.2
bahavaḥ pārthivā rājann atikrāntā mahābalāḥR_7,052.015.1
kāryagauravam aśrutvā pratijñāṃ nābhyarocayanR_7,052.015.2
tvayā punar brāhmaṇagauravād iyaṃ kṛtā pratijñā hy anavekṣya kāraṇamR_7,052.016.1
kuruṣva kartā hy asi nātra saṃśayo mahābhayāt trātum ṛṣīṃs tvam arhasiR_7,052.016.2
bruvadbhir evam ṛṣibhiḥ kākutstho vākyam abravītR_7,053.001.1
kiṃ kāryaṃ brūta bhavatāṃ bhayaṃ nāśayitāsmi vaḥR_7,053.001.2
tathā vadati kākutsthe bhārgavo vākyam abravītR_7,053.002.1
bhayaṃ naḥ śṛṇu yan mūlaṃ deśasya ca nareśvaraR_7,053.002.2
pūrvaṃ kṛtayuge rāma daiteyaḥ sumahābalaḥR_7,053.003.1
lolāputro 'bhavaj jyeṣṭho madhur nāma mahāsuraḥR_7,053.003.2
brahmaṇyaś ca śaraṇyaś ca buddhyā ca pariniṣṭhitaḥR_7,053.004.1
suraiś ca paramodāraiḥ prītis tasyātulābhavatR_7,053.004.2
sa madhur vīryasaṃpanno dharme ca susamāhitaḥR_7,053.005.1
bahumānāc ca rudreṇa dattas tasyādbhuto varaḥR_7,053.005.2
śūlaṃ śūlād viniṣkṛṣya mahāvīryaṃ mahāprabhamR_7,053.006.1
dadau mahātmā suprīto vākyaṃ caitad uvāca haR_7,053.006.2
tvayāyam atulo dharmo matprasādāt kṛtaḥ śubhaḥR_7,053.007.1
prītyā paramayā yukto dadāmy āyudham uttamamR_7,053.007.2
yāvat suraiś ca vipraiś ca na virudhyer mahāsuraR_7,053.008.1
tāvac chūlaṃ tavedaṃ syād anyathā nāśam āpnuyātR_7,053.008.2
yaś ca tvām abhiyuñjīta yuddhāya vigatajvaraḥR_7,053.009.1
taṃ śūlaṃ bhasmasāt kṛtvā punar eṣyati te karamR_7,053.009.2
evaṃ rudrād varaṃ labdhvā bhūya eva mahāsuraḥR_7,053.010.1
praṇipatya mahādevaṃ vākyam etad uvāca haR_7,053.010.2
bhagavan mama vaṃśasya śūlam etad anuttamamR_7,053.011.1
bhavet tu satataṃ deva surāṇām īśvaro hy asiR_7,053.011.2
taṃ bruvāṇaṃ madhuṃ devaḥ sarvabhūtapatiḥ śivaḥR_7,053.012.1
pratyuvāca mahādevo naitad evaṃ bhaviṣyatiR_7,053.012.2
mā bhūt te viphalā vāṇī matprasādakṛtā śubhāR_7,053.013.1
bhavataḥ putram ekaṃ tu śūlam etad gamiṣyatiR_7,053.013.2
yāvat karasthaḥ śūlo 'yaṃ bhaviṣyati sutasya teR_7,053.014.1
avadhyaḥ sarvabhūtānāṃ śūlahasto bhaviṣyatiR_7,053.014.2
evaṃ madhur varaṃ labdhvā devāt sumahad adbhutamR_7,053.015.1
bhavanaṃ cāsuraśreṣṭhaḥ kārayām āsa suprabhamR_7,053.015.2
tasya patnī mahābhāgā priyā kumbhīnasī hi yāR_7,053.016.1
viśvāvasor apatyaṃ sā hy analāyāṃ mahāprabhāR_7,053.016.2
tasyāḥ putro mahāvīryo lavaṇo nāma dāruṇaḥR_7,053.017.1
bālyāt prabhṛti duṣṭātmā pāpāny eva samācaratR_7,053.017.2
taṃ putraṃ durvinītaṃ tu dṛṣṭvā duḥkhasamanvitaḥR_7,053.018.1
madhuḥ sa śokam āpede na cainaṃ kiṃ cid abravītR_7,053.018.2
sa vihāya imaṃ lokaṃ praviṣṭo varuṇālayamR_7,053.019.1
śūlaṃ niveśya lavaṇe varaṃ tasmai nyavedayatR_7,053.019.2
sa prabhāvena śūlasya daurātmyenātmanas tathāR_7,053.020.1
saṃtāpayati lokāṃs trīn viśeṣeṇa tu tāpasānR_7,053.020.2
evaṃprabhāvo lavaṇaḥ śūlaṃ caiva tathāvidhamR_7,053.021.1
śrutvā pramāṇaṃ kākutstha tvaṃ hi naḥ paramā gatiḥR_7,053.021.2
bahavaḥ pārthivā rāma bhayārtair ṛṣibhiḥ purāR_7,053.022.1
abhayaṃ yācitā vīra trātāraṃ na ca vidmaheR_7,053.022.2
trātāraṃ vidmahe rāma nānyaṃ bhuvi narādhipamR_7,053.023.1
tat paritrātum icchāmo lavaṇād bhayapīḍitāḥR_7,053.023.2
tathokte tān ṛṣīn rāmaḥ pratyuvāca kṛtāñjaliḥR_7,054.001.1
kimāhāraḥ kimācāro lavaṇaḥ kva ca vartateR_7,054.001.2
rāghavasya vacaḥ śrutvā ṛṣayaḥ sarva eva teR_7,054.002.1
tato nivedayām āsur lavaṇo vavṛdhe yathāR_7,054.002.2
āhāraḥ sarvasattvāni viśeṣeṇa ca tāpasāḥR_7,054.003.1
ācāro raudratā nityaṃ vāso madhuvane sadāR_7,054.003.2
hatvā daśasahasrāṇi siṃhavyāghramṛgadvipānR_7,054.004.1
mānuṣāṃś caiva kurute nityam āhāram āhnikamR_7,054.004.2
tato 'parāṇi sattvāni khādate sa mahābalaḥR_7,054.005.1
saṃhāre samanuprāpte vyāditāsya ivāntakaḥR_7,054.005.2
tac chrutvā rāghavo vākyam uvāca sa mahāmunīnR_7,054.006.1
ghātayiṣyāmi tad rakṣo vyapagacchatu vo bhayamR_7,054.006.2
tathā teṣāṃ pratijñāya munīnām ugratejasāmR_7,054.007.1
sa bhrātṝn sahitān sarvān uvāca raghunandanaḥR_7,054.007.2
ko hantā lavaṇaṃ vīrāḥ kasyāṃśaḥ sa vidhīyatāmR_7,054.008.1
bharatasya mahābāhoḥ śatrughnasyātha vā punaḥR_7,054.008.2
rāghaveṇaivam uktas tu bharato vākyam abravītR_7,054.009.1
aham enaṃ vadhiṣyāmi mamāṃśaḥ sa vidhīyatāmR_7,054.009.2
bharatasya vacaḥ śrutvā śauryavīryasamanvitamR_7,054.010.1
lakṣmaṇāvarajas tasthau hitvā sauvarṇam āsanamR_7,054.010.2
śatrughnas tv abravīd vākyaṃ praṇipatya narādhipamR_7,054.011.1
kṛtakarmā mahābāhur madhyamo raghunandanaḥR_7,054.011.2
āryeṇa hi purā śūnyā ayodhyā rakṣitā purīR_7,054.012.1
saṃtāpaṃ hṛdaye kṛtvā āryasyāgamanaṃ pratiR_7,054.012.2
duḥkhāni ca bahūnīha anubhūtāni pārthivaR_7,054.013.1
śayāno duḥkhaśayyāsu nandigrāme mahātmanāR_7,054.013.2
anubhūyedṛśaṃ duḥkham eṣa rāghavanandanaḥR_7,054.014.1
preṣye mayi sthite rājan na bhūyaḥ kleśam āpnuyātR_7,054.014.2
tathā bruvati śatrughne rāghavaḥ punar abravītR_7,054.015.1
evaṃ bhavatu kākutstha kriyatāṃ mama śāsanamR_7,054.015.2
rājye tvām abhiṣekṣyāmi madhos tu nagare śubheR_7,054.016.1
niveśaya mahābāho bharataṃ yady avekṣaseR_7,054.016.2
śūras tvaṃ kṛtavidyaś ca samarthaḥ saṃniveśaneR_7,054.017.1
nagaraṃ madhunā juṣṭaṃ tathā janapadāñ śubhānR_7,054.017.2
yo hi vaṃśaṃ samutpāṭya pārthivasya punaḥ kṣayeR_7,054.018.1
na vidhatte nṛpaṃ tatra narakaṃ sa nigacchatiR_7,054.018.2
sa tvaṃ hatvā madhusutaṃ lavaṇaṃ pāpaniścayamR_7,054.019.1
rājyaṃ praśādhi dharmeṇa vākyaṃ me yady avekṣaseR_7,054.019.2
uttaraṃ ca na vaktavyaṃ śūra vākyāntare mamaR_7,054.020.1
bālena pūrvajasyājñā kartavyā nātra saṃśayaḥR_7,054.020.2
abhiṣekaṃ ca kākutstha pratīcchasva mayodyatamR_7,054.021.1
vasiṣṭhapramukhair viprair vidhimantrapuraskṛtamR_7,054.021.2
evam uktas tu rāmeṇa parāṃ vrīḍām upāgataḥR_7,055.001.1
śatrughno vīryasaṃpanno mandaṃ mandam uvāca haR_7,055.001.2
tava caiva mahābhāga śāsanaṃ duratikramamR_7,055.002.1
ayaṃ kāmakaro rājaṃs tavāsmi puruṣarṣabhaR_7,055.002.2
evam ukte tu śūreṇa śatrughnena mahātmanāR_7,055.003.1
uvāca rāmaḥ saṃhṛṣṭo lakṣmaṇaṃ bharataṃ tathāR_7,055.003.2
saṃbhārān abhiṣekasya ānayadhvaṃ samāhitāḥR_7,055.004.1
adyaiva puruṣavyāghram abhiṣekṣyāmi durjayamR_7,055.004.2
purodhasaṃ ca kākutsthau naigamān ṛtvijas tathāR_7,055.005.1
mantriṇaś caiva me sarvān ānayadhvaṃ mamājñayāR_7,055.005.2
abhiṣekasamārambhaṃ puraskṛtya purodhasaṃR_7,055.006.1
praviṣṭā rājabhavanaṃ puraṃdaragṛhopamamR_7,055.006.2
tato 'bhiṣeko vavṛdhe śatrughnasya mahātmanaḥR_7,055.007.1
saṃpraharṣakaraḥ śrīmān rāghavasya purasya caR_7,055.007.2
tato 'bhiṣiktaṃ śatrughnam aṅkam āropya rāghavaḥR_7,055.008.1
uvāca madhurāṃ vāṇīṃ tejas tasyābhipūrayanR_7,055.008.2
ayaṃ śaras tv amoghas te divyaḥ parapuraṃjayaḥR_7,055.009.1
anena lavaṇaṃ saumya hantāsi raghunandanaR_7,055.009.2
sṛṣṭaḥ śaro 'yaṃ kākutstha yadā śete mahārṇaveR_7,055.010.1
svayambhūr ajito devo yaṃ nāpaśyan surāsurāḥR_7,055.010.2
sṛṣṭaḥ krodhābhibhūtena vināśārthaṃ durātmanoḥR_7,055.011.1
madhukaiṭabhayor vīra vighāte vartamānayoḥR_7,055.011.2
sraṣṭukāmena lokāṃs trīṃs tau cānena hatau yudhiR_7,055.012.1
anena śaramukhyena tato lokāṃś cakāra saḥR_7,055.012.2
nāyaṃ mayā śaraḥ pūrvaṃ rāvaṇasya vadhārthināR_7,055.013.1
muktaḥ śatrughna bhūtānāṃ mahāṃs trāso bhaved itiR_7,055.013.2
yac ca tasya mahac chūlaṃ tryambakeṇa mahātmanāR_7,055.014.1
dattaṃ śatruvināśāya madhor āyudham uttamamR_7,055.014.2
tat saṃnikṣipya bhavane pūjyamānaṃ punaḥ punaḥR_7,055.015.1
diśaḥ sarvāḥ samālokya prāpnoty āhāram ātmanaḥR_7,055.015.2
yadā tu yuddham ākāṅkṣan kaś cid enaṃ samāhvayetR_7,055.016.1
tadā śūlaṃ gṛhītvā tad bhasma rakṣaḥ karoti tamR_7,055.016.2
sa tvaṃ puruṣaśārdūla tam āyudhavivarjitamR_7,055.017.1
apraviṣṭapuraṃ pūrvaṃ dvāri tiṣṭha dhṛtāyudhaḥR_7,055.017.2
apraviṣṭaṃ ca bhavanaṃ yuddhāya puruṣarṣabhaR_7,055.018.1
āhvayethā mahābāho tato hantāsi rākṣasaṃR_7,055.018.2
anyathā kriyamāṇe tu avadhyaḥ sa bhaviṣyatiR_7,055.019.1
yadi tv evaṃ kṛte vīra vināśam upayāsyatiR_7,055.019.2
etat te sarvam ākhyātaṃ śūlasya ca viparyayamR_7,055.020.1
śrīmataḥ śitikaṇṭhasya kṛtyaṃ hi duratikramamR_7,055.020.2
evam uktvā tu kākutsthaṃ praśasya ca punaḥ punaḥR_7,056.001.1
punar evāparaṃ vākyam uvāca raghunandanaḥR_7,056.001.2
imāny aśvasahasrāṇi catvāri puruṣarṣabhaR_7,056.002.1
rathānāṃ ca sahasre dve gajānāṃ śatam eva caR_7,056.002.2
antarāpaṇavīthyaś ca nānāpaṇyopaśobhitāḥR_7,056.003.1
anugacchantu śatrughna tathaiva naṭanartakāḥR_7,056.003.2
hiraṇyasya suvarṇasya ayutaṃ puruṣarṣabhaR_7,056.004.1
gṛhītvā gaccha śatrughna paryāptadhanavāhanaḥR_7,056.004.2
balaṃ ca subhṛtaṃ vīra hṛṣṭapuṣṭam anuttamamR_7,056.005.1
saṃbhāṣya saṃpradānena rañjayasva narottamaR_7,056.005.2
na hy arthās tatra tiṣṭhanti na dārā na ca bāndhavāḥR_7,056.006.1
suprīto bhṛtyavargas tu yatra tiṣṭhati rāghavaR_7,056.006.2
ato hṛṣṭajanākīrṇāṃ prasthāpya mahatīṃ camūmR_7,056.007.1
eka eva dhanuṣpānis tad gaccha tvaṃ madhor vanamR_7,056.007.2
yathā tvāṃ na prajānāti gacchantaṃ yuddhakāṅkṣiṇamR_7,056.008.1
lavaṇas tu madhoḥ putras tathā gaccher aśaṅkitaḥR_7,056.008.2
na tasya mṛtyur anyo 'sti kaś cid dhi puruṣarṣabhaR_7,056.009.1
darśanaṃ yo 'bhigaccheta sa vadhyo lavaṇena hiR_7,056.009.2
sa grīṣme vyapayāte tu varṣarātra upasthiteR_7,056.010.1
hanyās tvaṃ lavaṇaṃ saumya sa hi kālo 'sya durmateḥR_7,056.010.2
maharṣīṃs tu puraskṛtya prayāntu tava sainikāḥR_7,056.011.1
yathā grīṣmāvaśeṣeṇa tareyur jāhnavījalamR_7,056.011.2
tataḥ sthāpya balaṃ sarvaṃ nadītīre samāhitaḥR_7,056.012.1
agrato dhanuṣā sārdhaṃ gaccha tvaṃ laghuvikramaR_7,056.012.2
evam uktas tu rāmeṇa śatrughnas tān mahābalānR_7,056.013.1
senāmukhyān samānīya tato vākyam uvāca haR_7,056.013.2
ete vo gaṇitā vāsā yatra yatra nivatsyathaR_7,056.014.1
sthātavyaṃ cāvirodhena yathā bādhā na kasya citR_7,056.014.2
tathā tāṃs tu samājñāpya niryāpya ca mahad balamR_7,056.015.1
kausalyāṃ ca sumitrāṃ ca kaikeyīṃ cābhyavādayatR_7,056.015.2
rāmaṃ pradakṣiṇaṃ kṛtvā śirasābhipraṇamya caR_7,056.016.1
rāṇeṇa cābhyanujñātaḥ śatrughnaḥ śatrutāpanaḥR_7,056.016.2
purodhasaṃ vasiṣṭhaṃ ca śatrughnaḥ prayatātmavānR_7,056.017.1
pradakṣiṇam atho kṛtvā nirjagāma mahābalaḥR_7,056.017.2
prasthāpya tad balaṃ sarvaṃ māsamātroṣitaḥ pathiR_7,057.001.1
eka evāśu śatrughno jagāma tvaritas tadāR_7,057.001.2
dvirātram antare śūra uṣya rāghavanandanaḥR_7,057.002.1
vālmīker āśramaṃ puṇyam agacchad vāsam uttamamR_7,057.002.2
so 'bhivādya mahātmānaṃ vālmīkiṃ munisattamamR_7,057.003.1
kṛtāñjalir atho bhūtvā vākyam etad uvāca haR_7,057.003.2
bhagavan vastum icchāmi guroḥ kṛtyād ihāgataḥR_7,057.004.1
śvaḥ prabhāte gamiṣyāmi pratīcīṃ vāruṇīṃ diśamR_7,057.004.2
śatrughnasya vacaḥ śrutvā prahasya munipuṃgavaḥR_7,057.005.1
pratyuvāca mahātmānaṃ svāgataṃ te mahāyaśaḥR_7,057.005.2
svam āśramam idaṃ saumya rāghavāṇāṃ kulasya haR_7,057.006.1
āsanaṃ pādyam arghyaṃ ca nirviśaṅkaḥ pratīccha meR_7,057.006.2
pratigṛhya tataḥ pūjāṃ phalamūlaṃ ca bhojanamR_7,057.007.1
bhakṣayām āsa kākutsthas tṛptiṃ ca paramāṃ gataḥR_7,057.007.2
sa tu bhuktvā mahābāhur maharṣiṃ tam uvāca haR_7,057.008.1
pūrvaṃ yajñavibhūtīyaṃ kasyāśramasamīpataḥR_7,057.008.2
tasya tadbhāṣitaṃ śrutvā vālmīkir vākyam abravītR_7,057.009.1
śatrughna śṛṇu yasyedaṃ babhūvāyatanaṃ purāR_7,057.009.2
yuṣmākaṃ pūrvako rājā sudāsasya mahātmanaḥR_7,057.010.1
putro mitrasaho nāma vīryavān atidhārmikaḥR_7,057.010.2
sa bāla eva saudāso mṛgayām upacakrameR_7,057.011.1
cañcūryamāṇaṃ dadṛśe sa śūro rākṣasadvayamR_7,057.011.2
śārdūlarūpiṇau ghorau mṛgān bahusahasraśaḥR_7,057.012.1
bhakṣayāṇāv asaṃtuṣṭau paryāptiṃ ca na jagmatuḥR_7,057.012.2
sa tu tau rākṣasau dṛṣṭvā nirmṛgaṃ ca vanaṃ kṛtamR_7,057.013.1
krodhena mahatāviṣṭo jaghānaikaṃ maheṣuṇāR_7,057.013.2
vinipātya tam ekaṃ tu saudāsaḥ puruṣarṣabhaḥR_7,057.014.1
vijvaro vigatāmarṣo hataṃ rakṣo 'bhyavaikṣataR_7,057.014.2
nirīkṣamāṇaṃ taṃ dṛṣṭvā sahāyas tasya rakṣasaḥR_7,057.015.1
saṃtāpam akarod ghoraṃ saudāsaṃ cedam abravītR_7,057.015.2
yasmād anaparāddhaṃ tvaṃ sahāyaṃ mama jaghnivānR_7,057.016.1
tasmāt tavāpi pāpiṣṭha pradāsyāmi pratikriyāmR_7,057.016.2
evam uktvā tu taṃ rakṣas tatraivāntaradhīyataR_7,057.017.1
kālaparyāyayogena rājā mitrasaho 'bhavatR_7,057.017.2
rājāpi yajate yajñaṃ tasyāśramasamīpataḥR_7,057.018.1
aśvamedhaṃ mahāyajñaṃ taṃ vasiṣṭho 'bhyapālayatR_7,057.018.2
tatra yajño mahān āsīd bahuvarṣagaṇāyutānR_7,057.019.1
samṛddhaḥ parayā lakṣmyā devayajñasamo 'bhavatR_7,057.019.2
athāvasāne yajñasya pūrvavairam anusmaranR_7,057.020.1
vasiṣṭharūpī rājānam iti hovāca rākṣasaḥR_7,057.020.2
adya yajñāvasānānte sāmiṣaṃ bhojanaṃ mamaR_7,057.021.1
dīyatām iti śīghraṃ vai nātra kāryā vicāraṇāR_7,057.021.2
tac chrutvā vyāhṛtaṃ vākyaṃ rakṣasā kāmarūpiṇāR_7,057.022.1
bhakṣasaṃskārakuśalam uvāca pṛthivīpatiḥR_7,057.022.2
haviṣyaṃ sāmiṣaṃ svādu yathā bhavati bhojanamR_7,057.023.1
tathā kuruṣva śīghraṃ vai parituṣyed yathā guruḥR_7,057.023.2
śāsanāt pārthivendrasya sūdaḥ saṃbhrāntamānasaḥR_7,057.024.1
sa ca rakṣaḥ punas tatra sūdaveṣam athākarotR_7,057.024.2
sa mānuṣam atho māṃsaṃ pārthivāya nyavedayatR_7,057.025.1
idaṃ svāduhaviṣyaṃ ca sāmiṣaṃ cānnam āhṛtamR_7,057.025.2
sa bhojanaṃ vasiṣṭhāya patnyā sārdham upāharatR_7,057.026.1
madayantyā naravyāghra sāmiṣaṃ rakṣasā hṛtamR_7,057.026.2
jñātvā tadāmiṣaṃ vipro mānuṣaṃ bhojanāhṛtamR_7,057.027.1
krodhena mahatāviṣṭo vyāhartum upacakrameR_7,057.027.2
yasmāt tvaṃ bhojanaṃ rājan mamaitad dātum icchasiR_7,057.028.1
tasmād bhojanam etat te bhaviṣyati na saṃśayaḥR_7,057.028.2
sa rājā saha patnyā vai praṇipatya muhur muhuḥR_7,057.029.1
punar vasiṣṭhaṃ provāca yad uktaṃ brahmarūpiṇāR_7,057.029.2
tac chrutā pārthivendrasya rakṣasā vikṛtaṃ ca tatR_7,057.030.1
punaḥ provāca rājānaṃ vasiṣṭhaḥ puruṣarṣabhamR_7,057.030.2
mayā roṣaparītena yad idaṃ vyāhṛtaṃ vacaḥR_7,057.031.1
naitac chakyaṃ vṛthā kartuṃ pradāsyāmi ca te varamR_7,057.031.2
kālo dvādaśa varṣāṇi śāpasyāsya bhaviṣyatiR_7,057.032.1
matprasādāc ca rājendra atītaṃ na smariṣyasiR_7,057.032.2
evaṃ sa rājā taṃ śāpam upabhujyārimardanaḥR_7,057.033.1
pratilebhe punā rājyaṃ prajāś caivānvapālayatR_7,057.033.2
tasya kalmāṣapādasya yajñasyāyatanaṃ śubhamR_7,057.034.1
āśramasya samīpe 'smin yasmin pṛcchasi rāghavaR_7,057.034.2
tasya tāṃ pārthivendrasya kathāṃ śrutvā sudāruṇāmR_7,057.035.1
viveśa parṇaśālāyāṃ maharṣim abhivādya caR_7,057.035.2
yām eva rātriṃ śatrughna parṇaśālāṃ samāviśatR_7,058.001.1
tām eva rātriṃ sītāpi prasūtā dārakadvayamR_7,058.001.2
vālmīkeḥ priyam ācakhyuḥ sītāyāḥ prasavaṃ śubhamR_7,058.002.1
tasya rakṣāṃ mahātejaḥ kuru bhūtavināśinīmR_7,058.002.2
teṣāṃ tad vacanaṃ śrutvā munir harṣam upāgamatR_7,058.003.1
bhūtaghnīṃ cākarot tābhyāṃ rakṣāṃ rakṣovināśinīmR_7,058.003.2
kuśamuṣṭim upādāya lavaṃ caiva tu sa dvijaḥR_7,058.004.1
vālmīkiḥ pradadau tābhyāṃ rakṣāṃ bhūtavināśinīmR_7,058.004.2
yas tayoḥ pūrvajo jātaḥ sa kuśair mantrasaṃskṛtaiḥR_7,058.005.1
nirmārjanīyas tu bhavet kuśa ity asya nāmataḥR_7,058.005.2
yaś cāparo bhavet tābhyāṃ lavena susamāhitaḥR_7,058.006.1
nirmārjanīyo vṛddhābhir lavaś ceti sa nāmataḥR_7,058.006.2
evaṃ kuśalavau nāmnā tāv ubhau yamajātakauR_7,058.007.1
matkṛtabhyāṃ ca nāmabhyāṃ khyātiyuktau bhaviṣyataḥR_7,058.007.2
te rakṣāṃ jagṛhus tāṃ ca munihastāt samāhitāḥR_7,058.008.1
akurvaṃś ca tato rakṣāṃ tayor vigatakalmaṣāḥR_7,058.008.2
tathā tāṃ kriyamāṇāṃ tu rakṣāṃ gotraṃ ca nāma caR_7,058.009.1
saṃkīrtanaṃ ca rāmasya sītāyāḥ prasavau śubhauR_7,058.009.2
ardharātre tu śatrughnaḥ śuśrāva sumahat priyamR_7,058.010.1
parṇaśālāṃ gato rātrau diṣṭyā diṣṭyeti cābravītR_7,058.010.2
tatha tasya prahṛṣṭasya śatrughnasya mahātmanaḥR_7,058.011.1
vyatītā vārṣikī rātriḥ śrāvaṇī laghuvikramāR_7,058.011.2
prabhāte tu mahāvīryaḥ kṛtvā paurvāhṇikaṃ kramamR_7,058.012.1
muniṃ prāñjalir āmantrya prāyāt paścānmukhaḥ punaḥR_7,058.012.2
sa gatvā yamunātīraṃ saptarātroṣitaḥ pathiR_7,058.013.1
ṛṣīṇāṃ puṇyakīrtīnām āśrame vāsam abhyayātR_7,058.013.2
sa tatra munibhiḥ sārdhaṃ bhārgavapramukhair nṛpaḥR_7,058.014.1
kathābhir bahurūpābhir vāsaṃ cakre mahāyaśāḥR_7,058.014.2
atha rātryāṃ pravṛttāyāṃ śatrughno bhṛgunandanamR_7,059.001.1
papraccha cyavanaṃ vipraṃ lavaṇasya balābalamR_7,059.001.2
śūlasya ca balaṃ brahman ke ca pūrvaṃ nipātitāḥR_7,059.002.1
anena śūlamukhena dvandvayuddham upāgatāḥR_7,059.002.2
tasya tadbhāṣitaṃ śrutvā śatrughnasya mahātmanaḥR_7,059.003.1
pratyuvāca mahātejāś cyavano raghunandanamR_7,059.003.2
asaṃkhyeyāni karmāṇi yāny asya puruṣarṣabhaR_7,059.004.1
ikṣvākuvaṃśaprabhave yad vṛttaṃ tac chṛṇuṣva meR_7,059.004.2
ayodhyāyāṃ purā rājā yuvanāśvasuto balīR_7,059.005.1
māndhātā iti vikhyātas triṣu lokeṣu vīryavānR_7,059.005.2
sa kṛtvā pṛthivīṃ kṛtsnāṃ śāsane pṛthivīpatiḥR_7,059.006.1
suralokam atho jetum udyogam akaron nṛpaḥR_7,059.006.2
indrasya tu bhayaṃ tīvraṃ surāṇāṃ ca mahātmanāmR_7,059.007.1
māndhātari kṛtodyoge devalokajigīṣayāR_7,059.007.2
ardhāsanena śakrasya rājyārdhena ca pārthivaḥR_7,059.008.1
vandyamānaḥ suragaṇaiḥ pratijñām adhyarohataR_7,059.008.2
tasya pāpam abhiprāyaṃ viditvā pākaśāsanaḥR_7,059.009.1
sāntvapūrvam idaṃ vākyam uvāca yuvanāśvajamR_7,059.009.2
rājā tvaṃ mānuṣe loke na tāvat puruṣarṣabhaR_7,059.010.1
akṛtvā pṛthivīṃ vaśyāṃ devarājyam ihecchasiR_7,059.010.2
yadi vīra samagrā te medinī nikhilā vaśeR_7,059.011.1
devarājyaṃ kuruṣveha sabhṛtyabalavāhanaḥR_7,059.011.2
indram evaṃ bruvāṇaṃ tu māndhātā vākyam abravītR_7,059.012.1
kva me śakra pratihataṃ śāsanaṃ pṛthivītaleR_7,059.012.2
tam uvāca sahasrākṣo lavaṇo nāma rākṣasaḥR_7,059.013.1
madhuputro madhuvane nājñāṃ te kurute 'naghaR_7,059.013.2
tac chrutvā vipriyaṃ ghoraṃ sahasrākṣeṇa bhāṣitamR_7,059.014.1
vrīḍito 'vāṅmukho rājā vyāhartuṃ na śaśāka haR_7,059.014.2
āmantrya tu sahasrākṣaṃ hriyā kiṃ cid avāṅmukhaḥR_7,059.015.1
punar evāgamac chrīmān imaṃ lokaṃ nareśvaraḥR_7,059.015.2
sa kṛtvā hṛdaye 'marṣaṃ sabhṛtyabalavāhanaḥR_7,059.016.1
ājagāma madhoḥ putraṃ vaśe kartum aninditaḥR_7,059.016.2
sa kāṅkṣamāṇo lavaṇaṃ yuddhāya puruṣarṣabhaḥR_7,059.017.1
dūtaṃ saṃpreṣayām āsa sakāśaṃ lavaṇasya saḥR_7,059.017.2
sa gatvā vipriyāṇy āha bahūni madhunaḥ sutamR_7,059.018.1
vadantam evaṃ taṃ dūtaṃ bhakṣayām āsa rākṣasaḥR_7,059.018.2
cirāyamāṇe dūte tu rājā krodhasamanvitaḥR_7,059.019.1
ardayām āsa tad rakṣaḥ śaravṛṣṭyā samantataḥR_7,059.019.2
tataḥ prahasya lavaṇaḥ śūlaṃ jagrāha pāṇināR_7,059.020.1
vadhāya sānubandhasya mumocāyudham uttamamR_7,059.020.2
tac chūlaṃ dīpyamānaṃ tu sabhṛtyabalavāhanamR_7,059.021.1
bhasmīkṛtya nṛpaṃ bhūyo lavaṇasyāgamat karamR_7,059.021.2
evaṃ sa rājā sumahān hataḥ sabalavāhanaḥR_7,059.022.1
śūlasya ca balaṃ vīra aprameyam anuttamamR_7,059.022.2
śvaḥ prabhāte tu lavaṇaṃ vadhiṣyasi na saṃśayaḥR_7,059.023.1
agṛhītāyudhaṃ kṣipraṃ dhruvo hi vijayas tavaR_7,059.023.2
kathāṃ kathayatāṃ teṣāṃ jayaṃ cākāṅkṣatāṃ śubhamR_7,060.001.1
vyatītā rajanī śīghraṃ śatrughnasya mahātmanaḥR_7,060.001.2
tataḥ prabhāte vimale tasmin kāle sa rākṣasaḥR_7,060.002.1
nirgatas tu purād vīro bhakṣāhārapracoditaḥR_7,060.002.2
etasminn antare śūraḥ śatrughno yamunāṃ nadīmR_7,060.003.1
tīrtvā madhupuradvāri dhanuṣpāṇir atiṣṭhataR_7,060.003.2
tato 'rdhadivase prāpte krūrakarmā sa rākṣasaḥR_7,060.004.1
āgacchad bahusahasraṃ prāṇinām udvahan bharamR_7,060.004.2
tato dadarśa śatrughnaṃ sthitaṃ dvāri dhṛtāyudhamR_7,060.005.1
tam uvāca tato rakṣaḥ kim anena kariṣyasiR_7,060.005.2
īdṛśānāṃ sahasrāṇi sāyudhānāṃ narādhamaR_7,060.006.1
bhakṣitāni mayā roṣāt kālam ākāṅkṣase nu kimR_7,060.006.2
āhāraś cāpy asaṃpūrṇo mamāyaṃ puruṣādhamaR_7,060.007.1
svayaṃ praviṣṭo nu mukhaṃ katham āsādya durmateR_7,060.007.2
tasyaivaṃ bhāṣamāṇasya hasataś ca muhur muhuḥR_7,060.008.1
śatrughno vīryasaṃpanno roṣād aśrūṇy avartayatR_7,060.008.2
tasya roṣābhibhūtasya śatrughnasya mahātmanaḥR_7,060.009.1
tejomayā marīcyas tu sarvagātrair viniṣpatanR_7,060.009.2
uvāca ca susaṃkruddhaḥ śatrughnas taṃ niśācaramR_7,060.010.1
yoddhum icchāmi durbuddhe dvandvayuddhaṃ tvayā sahaR_7,060.010.2
putro daśarathasyāhaṃ bhrātā rāmasya dhīmataḥR_7,060.011.1
śatrughno nāma śatrughno vadhākāṅkṣī tavāgataḥR_7,060.011.2
tasya me yuddhakāmasya dvandvayuddhaṃ pradīyatāmR_7,060.012.1
śatrus tvaṃ sarvajīvānāṃ na me jīvan gamiṣyasiR_7,060.012.2
tasmiṃs tathā bruvāṇe tu rākṣasaḥ prahasann ivaR_7,060.013.1
pratyuvāca naraśreṣṭhaṃ diṣṭyā prāpto 'si durmateR_7,060.013.2
mama mātṛṣvasur bhrātā rāvaṇo nāma rākṣasaḥR_7,060.014.1
hato rāmeṇa durbuddhe strīhetoḥ puruṣādhamaR_7,060.014.2
tac ca sarvaṃ mayā kṣāntaṃ rāvaṇasya kulakṣayamR_7,060.015.1
avajñāṃ purataḥ kṛtvā mayā yūyaṃ viśeṣataḥR_7,060.015.2
na hatāś ca hi me sarve paribhūtās tṛṇaṃ yathāR_7,060.016.1
bhūtāś caiva bhaviṣyāś ca yūyaṃ ca puruṣādhamāḥR_7,060.016.2
tasya te yuddhakāmasya yuddhaṃ dāsyāmi durmateR_7,060.017.1
īpsitaṃ yādṛśaṃ tubhyaṃ sajjaye yāvad āyudhamR_7,060.017.2
tam uvācātha śatrughnaḥ kva me jīvan gamiṣyasiR_7,060.018.1
durbalo 'py āgataḥ śatrur na moktavyaḥ kṛtātmanāR_7,060.018.2
yo hi viklavayā buddhyā prasaraṃ śatrave dadauR_7,060.019.1
sa hato mandabuddhitvād yathā kāpuruṣas tathāR_7,060.019.2
tac chrutvā bhāṣitaṃ tasya śatrughnasya mahātmanaḥR_7,061.001.1
krodham āhārayat tīvraṃ tiṣṭha tiṣṭheti cābravītR_7,061.001.2
pāṇau pāṇiṃ viniṣpiṣya dantān kaṭakaṭāyya caR_7,061.002.1
lavaṇo raghuśārdūlam āhvayām āsa cāsakṛtR_7,061.002.2
taṃ bruvāṇaṃ tathā vākyaṃ lavaṇaṃ ghoravikramamR_7,061.003.1
śatrughno deva śatrughna idaṃ vacanam abravītR_7,061.003.2
śatrughno na tadā jāto yadānye nirjitās tvayāR_7,061.004.1
tad adya bāṇābhihato vraja taṃ yamasādanamR_7,061.004.2
ṛṣayo 'py adya pāpātman mayā tvāṃ nihataṃ raṇeR_7,061.005.1
paśyantu viprā vidvāṃsas tridaśā iva rāvaṇamR_7,061.005.2
tvayi madbāṇanirdagdhe patite 'dya niśācaraR_7,061.006.1
puraṃ janapadaṃ cāpi kṣemam etad bhaviṣyatiR_7,061.006.2
adya madbāhuniṣkrāntaḥ śaro vajranibhānanaḥR_7,061.007.1
pravekṣyate te hṛdayaṃ padmam aṃśur ivārkajaḥR_7,061.007.2
evam ukto mahāvṛkṣaṃ lavaṇaḥ krodhamūrchitaḥR_7,061.008.1
śatrughnorasi cikṣepa taṃ śūraḥ śatadhācchinatR_7,061.008.2
tad dṛṣṭvā viphalaṃ karma rākṣasaḥ punar eva tuR_7,061.009.1
pādapān subahūn gṛhya śatrughne vyasṛjad balīR_7,061.009.2
śatrughnaś cāpi tejasvī vṛkṣān āpatato bahūnR_7,061.010.1
tribhiś caturbhir ekaikaṃ ciccheda nataparvabhiḥR_7,061.010.2
tato bāṇamayaṃ varṣaṃ vyasṛjad rākṣasor asiR_7,061.011.1
śatrughno vīryasaṃpanno vivyathe na ca rākṣasaḥR_7,061.011.2
tataḥ prahasya lavaṇo vṛkṣam utpāṭya līlayāR_7,061.012.1
śirasy abhyahanac chūraṃ srastāṅgaḥ sa mumoha vaiR_7,061.012.2
tasmin nipatite vīre hāhākāro mahān abhūtR_7,061.013.1
ṛṣīṇāṃ deva saṃghānāṃ gandharvāpsarasām apiR_7,061.013.2
tam avajñāya tu hataṃ śatrughnaṃ bhuvi pātitamR_7,061.014.1
rakṣo labdhāntaram api na viveśa svam ālayamR_7,061.014.2
nāpi śūlaṃ prajagrāha taṃ dṛṣṭvā bhuvi pātitamR_7,061.015.1
tato hata iti jñātvā tān bhakṣān samudāvahatR_7,061.015.2
muhūrtāl labdhasaṃjñas tu punas tasthau dhṛtāyudhaḥR_7,061.016.1
śatrughno rākṣasadvāri ṛṣibhiḥ saṃprapūjitaḥR_7,061.016.2
tato divyam amoghaṃ taṃ jagrāha śaram uttamamR_7,061.017.1
jvalantaṃ tejasā ghoraṃ pūrayantaṃ diśo daśaR_7,061.017.2
vajrānanaṃ vajravegaṃ merumandara gauravamR_7,061.018.1
nataṃ parvasu sarveṣu saṃyugeṣv aparājitamR_7,061.018.2
asṛkcandanadigdhāṅgaṃ cārupatraṃ patatriṇamR_7,061.019.1
dānavendrācalendrāṇām asurāṇāṃ ca dāruṇamR_7,061.019.2
taṃ dīptam iva kālāgniṃ yugānte samupasthiteR_7,061.020.1
dṛṣṭvā sarvāṇi bhūtāni paritrāsam upāgamanR_7,061.020.2
sadevāsuragandharvaṃ samuniṃ sāpsarogaṇamR_7,061.021.1
jagad dhi sarvam asvasthaṃ pitāmaham upasthitamR_7,061.021.2
ūcuś ca devadeveśaṃ varadaṃ prapitāmahamR_7,061.022.1
kaccil lokakṣayo deva prāpto vā yugasaṃkayaḥR_7,061.022.2
nedṛśaṃ dṛṣṭapūrvaṃ na śrutaṃ vā prapitāmahaR_7,061.023.1
devānāṃ bhayasaṃmoho lokānāṃ saṃkṣayaḥ prabhoR_7,061.023.2
teṣāṃ tad vacanaṃ śrutvā brahmā lokapitāmanaḥR_7,061.024.1
bhayakāraṇam ācaṣṭe devānām abhayaṃkaraḥR_7,061.024.2
vadhāya lavaṇasyājau śaraḥ śatrughnadhāritaḥR_7,061.025.1
tejasā yasya sarve sma saṃmūḍhāḥ surasattamāḥR_7,061.025.2
eṣo hi pūrvaṃ devasya lokakartuḥ sanātanaḥR_7,061.026.1
śaras tejomayo vatsā yena vai bhayam āgatamR_7,061.026.2
eṣa vai kaiṭabhasyārthe madhunaś ca mahāśaraḥR_7,061.027.1
sṛṣṭo mahātmanā tena vadhārthaṃ daityayos tayoḥR_7,061.027.2
evam etaṃ prajānīdhvaṃ viṣṇos tejomayaṃ śaramR_7,061.028.1
eṣā caiva tanuḥ pūrvā viṣṇos tasya mahātmanaḥR_7,061.028.2
ito gacchatā paśyadhvaṃ vadhyamānaṃ mahātmanāR_7,061.029.1
rāmānujena vīreṇa lavaṇaṃ rākṣasottamamR_7,061.029.2
tasya te devadevasya niśamya madhurāṃ giramR_7,061.030.1
ājagmur yatra yudhyete śatrughnalavaṇāv ubhauR_7,061.030.2
taṃ śaraṃ divyasaṃkāśaṃ śatrughnakaradhāritamR_7,061.031.1
dadṛśuḥ sarvabhūtāni yugāntāgnim ivotthitamR_7,061.031.2
ākāśam āvṛtaṃ dṛṣṭvā devair hi raghunandanaḥR_7,061.032.1
siṃhanādaṃ muhuḥ kṛtvā dadarśa lavaṇaṃ punaḥR_7,061.032.2
āhūtaś ca tatas tena śatrughnena mahātmanāR_7,061.033.1
lavaṇaḥ krodhasaṃyukto yuddhāya samupasthitaḥR_7,061.033.2
sa mumoca mahābāṇaṃ lavaṇasya mahorasiR_7,061.034.1
uras tasya vidāryāśu praviveśa rasātalamR_7,061.034.2
gatvā rasātalaṃ divyaṃ śaro vibudhapūjitaḥR_7,061.035.1
punar evāgamat tūrṇam ikṣvākukulanandanamR_7,061.035.2
śatrughnaśaranirbhinno lavaṇaḥ sa niśācaraḥR_7,061.036.1
papāta sahasā bhūmau vajrāhata ivācalaḥR_7,061.036.2
tac ca divyaṃ mahac chūlaṃ hate lavaṇarākṣaseR_7,061.037.1
paśyatāṃ sarvabhūtānāṃ rudrasya vaśam anvagātR_7,061.037.2
ekeṣupātena bhayaṃ nihatya lokatrayasyāsya raghupravīraḥR_7,061.038.1
vinirbabhāv udyatacāpabāṇas tamaḥ praṇudyeva sahasraraśmiḥR_7,061.038.2
hate tu lavaṇe devāḥ sendrāḥ sāgnipurogamāḥR_7,062.001.1
ūcuḥ sumadhurāṃ vāṇīṃ śatrughnāṃ śatrutāpanamR_7,062.001.2
diṣṭyā te vijayo vatsa diṣṭya lavaṇarākṣasaḥR_7,062.002.1
hataḥ puruṣaśārdūlavaraṃ varaya rāghavaR_7,062.002.2
varadāḥ sma mahābāho sarva eva samāgatāḥR_7,062.003.1
vijayākāṅkṣiṇas tubhyam amoghaṃ darśanaṃ hi naḥR_7,062.003.2
devānāṃ bhāṣitaṃ śrutvā śūro mūrdhni kṛtāñjaliḥR_7,062.004.1
pratyuvāca mahābāhuḥ śatrughnaḥ prayatātmavānR_7,062.004.2
imāṃ madhupurīṃ ramyāṃ madhurāṃ deva nirmitāmR_7,062.005.1
niveśaṃ prapnuyāṃ śīghram eṣa me 'stu varo mataḥR_7,062.005.2
taṃ devāḥ prītamanaso bāḍham ity eva rāghavamR_7,062.006.1
bhaviṣyati purī ramyā śūrasenā na saṃśayaḥR_7,062.006.2
te tathoktvā mahātmāno divam āruruhus tadāR_7,062.007.1
śatrughno 'pi mahātejās tāṃ senāṃ samupānayatR_7,062.007.2
sā sena śīghram āgacchac chrutvā śatrughnaśāsanamR_7,062.008.1
niveśanaṃ ca śatrughnaḥ śāsanena samārabhatR_7,062.008.2
sā purī divyasaṃkāśā varṣe dvādaśame śubhāR_7,062.009.1
niviṣṭā śūrasenānāṃ viṣayaś cākutobhayaḥR_7,062.009.2
kṣetrāṇi sasya yuktāni kāle varṣati vāsavaḥR_7,062.010.1
arogā vīrapuruṣā śatrughnabhujapālitāR_7,062.010.2
ardhacandrapratīkāśā yamunātīraśobhitāR_7,062.011.1
śobhitā gṛhamukhyaiś ca śobhitā catvarāpaṇaiḥR_7,062.011.2
yac ca tena mahac chūnyaṃ lavaṇena kṛtaṃ purāR_7,062.012.1
śobhayām āsa tad vīro nānāpaṇyasamṛddhibhiḥR_7,062.012.2
tāṃ samṛddhāṃ samṛddhārthaḥ śatrughno bharatānujaḥR_7,062.013.1
nirīkṣya paramaprītaḥ paraṃ harṣam upāgamatR_7,062.013.2
tasya buddhiḥ samutpannā niveśya madhurāṃ purīmR_7,062.014.1
rāmapādau nirīkṣeyaṃ varṣe dvādaśame śubheR_7,062.014.2
tato dvādaśame varṣe śatrughno rāmapālitāmR_7,063.001.1
ayodhyāṃ cakame gantum alpabhṛtyabalānugaḥR_7,063.001.2
mantriṇo balamukhyāṃś ca nivartya ca purodhasaṃR_7,063.002.1
jagāma rathamukhyena hayayuktena bhāsvatāR_7,063.002.2
sa gatvā gaṇitān vāsān saptāṣṭau raghunandanaḥR_7,063.003.1
ayodhyām agamat tūrṇaṃ rāghavotsukadarśanaḥR_7,063.003.2
sa praviśya purīṃ ramyāṃ śrīmān ikṣvākunandanaḥR_7,063.004.1
praviveśa mahābāhur yatra rāmo mahādyutiḥR_7,063.004.2
so 'bhivādya mahātmānaṃ jvalantam iva tejasāR_7,063.005.1
uvāca prāñjalir bhūtvā rāmaṃ satyaparākramamR_7,063.005.2
yad ājñaptaṃ mahārāja sarvaṃ tat kṛtavān ahamR_7,063.006.1
hataḥ sa lavaṇaḥ pāpaḥ purī sā ca niveśitāR_7,063.006.2
dvādaśaṃ ca gataṃ varṣaṃ tvāṃ vinā raghunandanaR_7,063.007.1
notsaheyam ahaṃ vastuṃ tvayā virahito nṛpaR_7,063.007.2
sa me prasādaṃ kākutstha kuruṣvāmitavikramaR_7,063.008.1
mātṛhīno yathā vatsas tvāṃ vinā pravasāmy ahamR_7,063.008.2
evaṃ bruvāṇaṃ śatrughnaṃ pariṣvajyedam abravītR_7,063.009.1
mā viṣādaṃ kṛthā vīra naitat kṣatriya ceṣṭitamR_7,063.009.2
nāvasīdanti rājāno vipravāseṣu rāghavaR_7,063.010.1
prajāś ca paripālyā hi kṣatradharmeṇa rāghavaR_7,063.010.2
kāle kāle ca māṃ vīra ayodhyām avalokitumR_7,063.011.1
āgaccha tvaṃ naraśreṣṭha gantāsi ca puraṃ tavaR_7,063.011.2
mamāpi tvaṃ sudayitaḥ prāṇair api na saṃśayaḥR_7,063.012.1
avaśyaṃ karaṇīyaṃ ca rājyasya paripālanamR_7,063.012.2
tasmāt tvaṃ vasa kākutstha pañcarātraṃ mayā sahaR_7,063.013.1
ūrdhvaṃ gantāsi madhurāṃ sabhṛtyabalavāhanaḥR_7,063.013.2
rāmasyaitad vacaḥ śrutvā dharmayuktaṃ mano'nugamR_7,063.014.1
śatrughno dīnayā vācā bāḍham ity eva cābravītR_7,063.014.2
sa pañcarātraṃ kākutstho rāghavasya yathājñayāR_7,063.015.1
uṣya tatra maheṣvāso gamanāyopacakrameR_7,063.015.2
āmantrya tu mahātmānaṃ rāmaṃ satyaparākramamR_7,063.016.1
bharataṃ lakṣmaṇaṃ caiva mahāratham upāruhatR_7,063.016.2
dūraṃ tābhyām anugato lakṣmaṇena mahātmanāR_7,063.017.1
bharatena ca śatrughno jagāmāśu purīṃ tadāR_7,063.017.2
prasthāpya tu sa śatrughnaṃ bhrātṛbhyāṃ saha rāghavaḥR_7,064.001.1
pramumoda sukhī rājyaṃ dharmeṇa paripālayanR_7,064.001.2
tataḥ katipayāhaḥsu vṛddho jānapado dvijaḥR_7,064.002.1
śavaṃ bālam upādāya rājadvāram upāgamatR_7,064.002.2
rudan bahuvidhā vācaḥ snehākṣarasamanvitāḥR_7,064.003.1
asakṛt putraputreti vākyam etad uvāca haR_7,064.003.2
kiṃ nu me duṣkṛtaṃ karma pūrvaṃ dehāntare kṛtamR_7,064.004.1
yad ahaṃ putram ekaṃ tvāṃ paśyāmi nidhanaṃ gatamR_7,064.004.2
aprāptayauvanaṃ bālaṃ pañcavarṣasamanvitamR_7,064.005.1
akāle kālam āpannaṃ duḥkhāya mama putrakaR_7,064.005.2
alpair ahobhir nidhanaṃ gamiṣyāmi na saṃśayaḥR_7,064.006.1
ahaṃ ca jananī caiva tava śokena putrakaR_7,064.006.2
kena me duṣkṛtenādya bāla eva mamātmajaḥR_7,064.007.1
akṛtvā pitṛkāryāṇi nīto vaivasvatakṣayamR_7,064.007.2
nedṛśaṃ dṛṣṭapūrvaṃ me śrutaṃ vā ghoradarśanamR_7,064.008.1
mṛtyur aprāptakālānāṃ rāmasya viṣaye yathāR_7,064.008.2
rāmasya duṣkṛtaṃ kiṃ cin mahad asti na saṃśayaḥR_7,064.009.1
tvaṃ rājañ jīvayasvainaṃ bālaṃ mṛtyuvaśaṃ gatamR_7,064.009.2
bhrātṛbhiḥ sahito rājan dīrgham āyur avāpnuhiR_7,064.010.1
uṣitāḥ sma sukhaṃ rājye tavāsmin sumahābalaR_7,064.010.2
saṃpraty anātho viṣaya ikṣvākūṇāṃ mahātmanāmR_7,064.011.1
rāmaṃ nātham ihāsādya bālāntakaraṇaṃ nṛpamR_7,064.011.2
rājadoṣair vipadyante prajā hy avidhipālitāḥR_7,064.012.1
asadvṛtte tu nṛpatāv akāle mriyate janaḥR_7,064.012.2
yadā pureṣv ayuktāni janā janapadeśu caR_7,064.013.1
kurvate na ca rakṣāsti tadākālakṛtaṃ bhayamR_7,064.013.2
savyaktaṃ rājadoṣo 'yaṃ bhaviṣyati na saṃśayaḥR_7,064.014.1
pure janapade vāpi tadā bālavadho hy ayamR_7,064.014.2
evaṃ bahuvidhair vākyair nindayāno muhur muhuḥR_7,064.015.1
rājānaṃ duḥkhasaṃtaptaḥ sutaṃ tam upagūhatiR_7,064.015.2
tathā tu karuṇaṃ tasya dvijasya paridevitamR_7,065.001.1
śuśrāva rāghavaḥ sarvaṃ duḥkhaśokasamanvitamR_7,065.001.2
sa duḥkhena susaṃtapto mantriṇaḥ samupāhvayatR_7,065.002.1
vasiṣṭhaṃ vāmadevaṃ ca bhrātṝṃś ca sahanaigamānR_7,065.002.2
tato dvijā vasiṣṭhena sārdham aṣṭau praveśitāḥR_7,065.003.1
rājānaṃ devasaṃkāśaṃ vardhasveti tato 'bruvanR_7,065.003.2
mārkaṇḍeyo 'tha maudgalyo vāmadevaś ca kāśyapaḥR_7,065.004.1
kātyāyano 'tha jābālir gautamo nāradas tathāR_7,065.004.2
ete dvijarṣabhāḥ sarve āganeṣūpaveśitāḥR_7,065.005.1
mantriṇo naigamāś caiva yathārham anukūlataḥR_7,065.005.2
teṣāṃ samupaviṣṭānāṃ sarveṣāṃ dīptatejasāmR_7,065.006.1
raghavaḥ sarvam ācaṣṭe dvijo yasmāt praroditiR_7,065.006.2
tasya tad vacanaṃ śrutvā rājño dīnasya nāradaḥR_7,065.007.1
pratyuvāca śubhaṃ vākyam ṛṣīṇāṃ saṃnidhau nṛpamR_7,065.007.2
śṛṇu rājan yathākāle prāpto 'yaṃ bālasaṃkṣayaḥR_7,065.008.1
śrutvā kartavyatāṃ vīra kuruṣva raghunandanaR_7,065.008.2
purā kṛtayuge rāma brāhmaṇā vai tapasvinaḥR_7,065.009.1
abrāhmaṇas tadā rājan na tapasvī kathaṃ canaR_7,065.009.2
tasmin yuge prajvalite brahmabhūte anāvṛteR_7,065.010.1
amṛtyavas tadā sarve jajñire dīrghadarśinaḥR_7,065.010.2
tatas tretāyugaṃ nāma mānavānāṃ vapuṣmatāmR_7,065.011.1
kṣatriyā yatra jāyante pūrveṇa tapasānvitāḥR_7,065.011.2
vīryeṇa tapasā caiva te 'dhikāḥ pūrvajanmaniR_7,065.012.1
mānavā ye mahātmānas tasmiṃs tretāyuge yugeR_7,065.012.2
brahmakṣatraṃ tu tat sarvaṃ yat pūrvam aparaṃ ca yatR_7,065.013.1
yugayor ubhayor āsīt samavīryasamanvitamR_7,065.013.2
apaśyantas tu te sarve viśeṣam adhikaṃ tataḥR_7,065.014.1
sthāpanaṃ cakrire tatra cāturvarṇyasya sarvataḥR_7,065.014.2
adharmaḥ pādam ekaṃ tu pātayat pṛthivītaleR_7,065.015.1
adharmeṇa hi saṃyuktās tena mandābhavan dvijāḥR_7,065.015.2
tataḥ prāduṣkṛtaṃ pūrvam āyuṣaḥ pariniṣṭhitamR_7,065.016.1
śubhāny evācaraṃl lokāḥ satyadharmaparāyaṇāḥR_7,065.016.2
tretāyuge tv avartanta brāhmaṇāḥ kṣatriyaś ca yeR_7,065.017.1
tapo 'tapyanta te sarve śuśrūṣām apare janāḥR_7,065.017.2
sa dharmaḥ paramas teṣāṃ vaiśyaśūdram athāgamatR_7,065.018.1
pūjāṃ ca sarvavarṇānāṃ śūdrāś cakrur viśeṣataḥR_7,065.018.2
tataḥ pādam adharmasya dvitīyam avatārayatR_7,065.019.1
tato dvāparasaṃkhyā sā yugasya samajāyataR_7,065.019.2
tasmin dvāparasaṃkhye tu vartamāne yugakṣayeR_7,065.020.1
adharmaś cānṛtaṃ caiva vavṛdhe puruṣarṣabhaR_7,065.020.2
tasmin dvāparasaṃkhyāte tapo vaiśyān samāviśatR_7,065.021.1
na śūdro labhate dharmam ugraṃ taptaṃ nararṣabhaR_7,065.021.2
hīnavarṇo naraśreṣṭha tapyate sumahat tapaḥR_7,065.022.1
bhaviṣyā śūdrayonyāṃ hi tapaścaryā kalau yugeR_7,065.022.2
sa vai viṣayaparyante tava rājan mahātapāḥR_7,065.023.1
śūdras tapyati durbuddhis tena bālavadho hy ayamR_7,065.023.2
karoti rājaśārdūla pure vā durmatir naraḥR_7,065.024.1
kṣipraṃ hi narakaṃ yāti sa ca rājā na saṃśayaḥR_7,065.024.2
sa tvaṃ puruṣaśārdūla mārgasva viṣayaṃ svakamR_7,065.025.1
duṣkṛtaṃ yatra paśyethās tatra yatnaṃ samācaraR_7,065.025.2
evaṃ te dharmavṛddhiś ca nṛṇāṃ cāyurvivardhanamR_7,065.026.1
bhaviṣyati naraśreṣṭha bālasyāsya ca jīvitamR_7,065.026.2
nāradasya tu tad vākyaṃ śrutvāmṛtamayaṃ yathāR_7,066.001.1
praharṣam atulaṃ lebhe lakṣmaṇaṃ cedam abravītR_7,066.001.2
gaccha saumya dvijaśreṣṭhaṃ samāśvāsaya lakṣmaṇaR_7,066.002.1
bālasya ca śarīraṃ tat tailadroṇyāṃ nidhāpayaR_7,066.002.2
gandhaiś ca paramodārais tailaiś ca susugandhibhiḥR_7,066.003.1
yathā na kṣīyate bālas tathā saumya vidhīyatāmR_7,066.003.2
yathā śarīre bālasya guptasyākliṣṭakarmaṇaḥR_7,066.004.1
vipattiḥ paribhedo vā bhaven na ca tathā kuruR_7,066.004.2
tathā saṃdiśya kākutstho lakṣmaṇaṃ śubhalakṣaṇamR_7,066.005.1
manasā puṣpakaṃ dadhyāv āgaccheti mahāyaśāḥR_7,066.005.2
iṅgitaṃ sa tu vijñāya puṣpako hemabhūṣitaḥR_7,066.006.1
ājagāma muhūrtena saṃpīpaṃ rāghavasya vaiR_7,066.006.2
so 'bravīt praṇato bhūtvā ayam asmi narādhipaR_7,066.007.1
vaśyas tava mahābāho kiṃkaraḥ samupasthitaḥR_7,066.007.2
bhāṣitaṃ ruciraṃ śrutvā puṣpakasya narādhipaḥR_7,066.008.1
abhivādya maharṣīs tān vimānaṃ so 'dhyarohataR_7,066.008.2
dhanur gṛhītvā tūṇīṃ ca khagdaṃ ca ruciraprabhamR_7,066.009.1
nikṣipya nagare vīrau saumitribharatāv ubhauR_7,066.009.2
prāyāt pratīcīṃ sa marūn vicinvaṃś ca samantataḥR_7,066.010.1
uttarām agamac chrīmān diśaṃ himavadāvṛtamR_7,066.010.2
apaśyamānas tatrāpi svalpam apy atha duṣkṛtamR_7,066.011.1
pūrvām api diśaṃ sarvām athāpaśyan narādhipaḥR_7,066.011.2
dakṣiṇāṃ diśam ākrāmat tato rājarṣinandanaḥR_7,066.012.1
śaivalasyottare pārśve dadarśa sumahat saraḥR_7,066.012.2
tasmin sarasi tapyantaṃ tāpasaṃ sumahat tapaḥR_7,066.013.1
dadarśa rāghavaḥ śrīmāṃl lambamānam adho mukhamR_7,066.013.2
athainaṃ samupāgamya tapyantaṃ tapa uttamamR_7,066.014.1
uvāca rāghavo vākyaṃ dhanyas tvam asi suvrataR_7,066.014.2
kasyāṃ yonyāṃ tapovṛddhavartase dṛḍhavikramaR_7,066.015.1
kautūhalāt tvāṃ pṛcchāmi rāmo dāśarathir hy ahamR_7,066.015.2
manīṣitas te ko nv arthaḥ svargalābho varāśrayaḥR_7,066.016.1
yam aśritya tapas taptaṃ śrotum icchāmi tāpasaR_7,066.016.2
brāhmaṇo vāsi bhadraṃ te kṣatriyo vāsi durjayaḥR_7,066.017.1
vaiśyo vā yadi vā śūdraḥ satyam etad bravīhi meR_7,066.017.2
tasya tad vacanaṃ śrutvā rāmasyākliṣṭakarmaṇaḥR_7,067.001.1
avākśirās tathābhūto vākyam etad uvāca haR_7,067.001.2
śūdrayonyāṃ prasūto 'smi tapa ugraṃ samāsthitaḥR_7,067.002.1
devatvaṃ prārthaye rāma saśarīro mahāyaśaḥR_7,067.002.2
na mithyāhaṃ vade rājan devalokajigīṣayāR_7,067.003.1
śūdraṃ māṃ viddhi kākutstha śambūkaṃ nāma nāmataḥR_7,067.003.2
bhāṣatas tasya śūdrasya khaḍgaṃ suruciraprabhamR_7,067.004.1
niṣkṛṣya kośād vimalaṃ śiraś ciccheda rāghavaḥR_7,067.004.2
R_7,067.004R_7,067.005.1
tasmin muhūrte bālo 'sau jīvena samayujyataR_7,067.005.2
tato 'gastyāśramapadaṃ rāmaḥ kamalalocanaḥR_7,067.006.1
sa gatvā vinayenaiva taṃ natvā mumude sukhīR_7,067.006.2
so 'bhivādya mahātmānaṃ jvalantam iva tejasāR_7,067.007.1
ātithyaṃ paramaṃ prāpya niṣasāda narādhipaḥR_7,067.007.2
tam uvāca mahātejāḥ kumbhayonir mahātapāḥR_7,067.008.1
svāgataṃ te naraśreṣṭha diṣṭyā prāpto 'si rāghavaR_7,067.008.2
tvaṃ me bahumato rāma guṇair bahubhir uttamaiḥR_7,067.009.1
atithiḥ pūjanīyaś ca māma rājan hṛdi sthitaḥR_7,067.009.2
surā hi kathayanti tvām āgataṃ śūdraghātinamR_7,067.010.1
brāhmaṇasya tu dharmeṇa tvayā jīvāpitaḥ sutaḥR_7,067.010.2
uṣyatāṃ ceha rajanīṃ sakāśe mama rāghavaR_7,067.011.1
prabhāte puṣpakeṇa tvaṃ gantā svapuram eva hiR_7,067.011.2
divyaṃ divyena vapuṣā dīpyamānaṃ svatejasāR_7,067.012.1
pratigṛhṇīṣva kākutstha matpriyaṃ kuru rāghavaR_7,067.012.2
dattasya hi punar dānaṃ sumahat phalam ucyateR_7,067.013.1
tasmāt pradāsye vidhivat tat pratīccha nararṣabhaR_7,067.013.2
tad rāmaḥ pratijagrāha munes tasya mahātmanaḥR_7,067.014.1
divyam ābharaṇaṃ citraṃ pradīptam iva bhāskaramR_7,067.014.2
pratigṛhya tato rāmas tad ābharaṇam uttamamR_7,067.015.1
āgamaṃ tasya divyasya praṣṭum evopacakrameR_7,067.015.2
atyadbhutam idaṃ brahman vapuṣā yuktam uttamamR_7,067.016.1
kathaṃ bhagavatā prāptaṃ kuto vā kena vāhṛtamR_7,067.016.2
kutūhalatayā brahman pṛcchāmi tvāṃ mahāyaśaḥR_7,067.017.1
āścaryāṇāṃ bahūnāṃ hi nidhiḥ paramako bhavānR_7,067.017.2
evaṃ bruvati kākutsthe munir vākyam athābravītR_7,067.018.1
śṛṇu rāma yathāvṛttaṃ purā tretāyuge gateR_7,067.018.2
purā tretāyuge hy āsīd araṇyaṃ bahuvistaramR_7,068.001.1
samantād yojanaśataṃ nirmṛgaṃ pakṣivarjitamR_7,068.001.2
tasmin nirmānuṣe 'raṇye kurvāṇas tapa uttamamR_7,068.002.1
aham ākramituṃ śaumya tad araṇyam upāgamamR_7,068.002.2
tasya rūpam araṇyasya nirdeṣṭuṃ na śaśāka haR_7,068.003.1
phalamūlaiḥ sukhāsvādair bahurūpaiś ca pādapaiḥR_7,068.003.2
tasyāraṇyasya madhye tu saro yojanam āyatamR_7,068.004.1
padmotpalasamākīrṇaṃ samatikrāntaśaivalamR_7,068.004.2
tad āścaryam ivātyarthaṃ sukhāsvādam anuttamamR_7,068.005.1
arajaskaṃ tathākṣobhyaṃ śrīmatpakṣigaṇāyutamR_7,068.005.2
tasmin saraḥsamīpe tu mahad adbhutam āśramamR_7,068.006.1
purāṇaṃ puṇyam atyarthaṃ tapasvijanavarjitamR_7,068.006.2
tatrāham avasaṃ rātriṃ naidāghīṃ puruṣarṣabhaR_7,068.007.1
prabhāte kālyam utthāya saras tad upacakrameR_7,068.007.2
athāpaśyaṃ śavaṃ tatra supuṣṭam ajaraṃ kva citR_7,068.008.1
tiṣṭhantaṃ parayā lakṣmyā tasmiṃs toyāśaye nṛpaR_7,068.008.2
tam arthaṃ cintayāno 'haṃ muhūrtaṃ tatra rāghavaR_7,068.009.1
viṣṭhito 'smi sarastīre kiṃ nv idaṃ syād iti prabhoR_7,068.009.2
athāpaśyaṃ muhūrtāt tu divyam adbhutadarśanamR_7,068.010.1
vimānaṃ paramodāraṃ haṃsayuktaṃ manojavamR_7,068.010.2
upāste 'psarasāṃ vīra sahasraṃ divyabhūṣaṇamR_7,068.011.1
gānti geyāni ramyāṇi vādayanti tathāparāḥR_7,068.011.2
paśyato me tadā rāma vimānād avaruhya caR_7,068.012.1
taṃ śavaṃ bhakṣayām āsa sa svargī raghunandanaR_7,068.012.2
tato bhuktvā yathākāmaṃ māṃsaṃ bahu ca suṣṭhu caR_7,068.013.1
avatīrya saraḥ svargī saṃspraṣṭum upacakrameR_7,068.013.2
upaspṛśya yathānyāyaṃ sa svargī puruṣarṣabhaR_7,068.014.1
āroḍhum upacakrāma vimānavaram uttamamR_7,068.014.2
tam ahaṃ devasaṃkāśam ārohantam udīkṣya vaiR_7,068.015.1
athāham abruvaṃ vākyaṃ tam eva puruṣarṣabhaR_7,068.015.2
ko bhavān devasaṃkāśa āhāraś ca vigarhitaḥR_7,068.016.1
tvayāyaṃ bhujyate saumya kiṃ karthaṃ vaktum arhasiR_7,068.016.2
āścaryam īdṛśo bhāvo bhāsvaro devasaṃmataḥR_7,068.017.1
āhāro garhitaḥ saumya śrotum icchāmi tattvataḥR_7,068.017.2
bhuktvā tu bhāṣitaṃ vākyaṃ mama rāma śubhākṣaramR_7,069.001.1
prāñjaliḥ pratyuvācedaṃ sa svargī raghunandanaR_7,069.001.2
śṛṇu brahman yathāvṛttaṃ mamaitat sukhaduḥkhayoḥR_7,069.002.1
duratikramaṇīyaṃ hi yathā pṛcchasi māṃ dvijaR_7,069.002.2
purā vaidarbhako rājā pitā mama mahāyaśāḥR_7,069.003.1
sudeva iti vikhyātas triṣu lokeṣu vīryavānR_7,069.003.2
tasya putradvayaṃ brahman dvābhyāṃ strībhyām ajāyataR_7,069.004.1
ahaṃ śveta iti khyāto yavīyān suratho 'bhavatR_7,069.004.2
tataḥ pitari svaryāte paurā mām abhyaṣecayanR_7,069.005.1
tatrāhaṃ kṛtavān rājyaṃ dharmeṇa susamāhitaḥR_7,069.005.2
evaṃ varṣasahasrāṇi samatītāni suvrataR_7,069.006.1
rājyaṃ kārayato brahman prajā dharmeṇa rakṣataḥR_7,069.006.2
so 'haṃ nimitte kasmiṃś cid vijñātāyur dvijottamaR_7,069.007.1
kāladharmaṃ hṛdi nyasya tato vanam upāgamamR_7,069.007.2
so 'haṃ vanam idaṃ durgaṃ mṛgapakṣivivarjitamR_7,069.008.1
tapaś cartuṃ praviṣṭo 'smi samīpe sarasaḥ śubheR_7,069.008.2
bhrātaraṃ surathaṃ rājye abhiṣicya narādhipamR_7,069.009.1
idaṃ saraḥ samāsādya tapas taptaṃ mayā ciramR_7,069.009.2
so 'haṃ varṣasahasrāṇi tapas trīṇi mahāmuneR_7,069.010.1
taptvā suduṣkaraṃ prāpto brahmalokam anuttamamR_7,069.010.2
tato māṃ svargasaṃsthaṃ vai kṣutpipāse dvijottamaR_7,069.011.1
bādhete paramodāra tato 'haṃ vyathitendriyaḥR_7,069.011.2
gatvā tribhuvaṇaśreṣṭhaṃ pitāmaham uvāca haR_7,069.012.1
bhagavan brahmaloko 'yaṃ kṣutpipāsāvivarjitaḥR_7,069.012.2
kasyeyaṃ karmaṇaḥ prāptiḥ kṣutpipāsāvaśo 'smi yatR_7,069.013.1
āhāraḥ kaś ca me deva tan me brūhi pitāmahaR_7,069.013.2
pitāmahas tu mām āha tavāhāraḥ sudevajaR_7,069.014.1
svādūni svāni māṃsāni tāni bhakṣaya nityaśaḥR_7,069.014.2
svaśarīraṃ tvayā puṣṭaṃ kurvatā tapa uttamamR_7,069.015.1
anuptaṃ rohate śveta na kadā cin mahāmateR_7,069.015.2
dattaṃ na te 'sti sūkṣmo 'pi vane sattvaniṣeviteR_7,069.016.1
tena svargagato vatsa bādhyase kṣutpipāsayāR_7,069.016.2
sa tvaṃ supuṣṭam āhāraiḥ svaśarīram anuttamamR_7,069.017.1
bhakṣayasvāmṛtarasaṃ sā te tṛptir bhaviṣyatiR_7,069.017.2
yadā tu tad vanaṃ śveta agastyaḥ sumahān ṛṣiḥR_7,069.018.1
ākramiṣyati durdharṣas tadā kṛcchād vimokṣyaseR_7,069.018.2
sa hi tārayituṃ saumya śaktaḥ suragaṇān apiR_7,069.019.1
kiṃ punas tvāṃ mahābāho kṣutpipāsāvaśaṃ gatamR_7,069.019.2
so 'haṃ bhagavataḥ śrutvā devadevasya niścayamR_7,069.020.1
āhāraṃ garhitaṃ kurmi svaśarīraṃ dvijottamaR_7,069.020.2
bahūn varṣagaṇān brahman bhujyamānam idaṃ mayāR_7,069.021.1
kṣayaṃ nābhyeti brahmarṣe tṛptiś cāpi mamottamāR_7,069.021.2
tasya me kṛcchrabhūtasya kṛcchrād asmād vimokṣayaR_7,069.022.1
anyeṣām agatir hy atra kumbhayonim ṛte dvijamR_7,069.022.2
idam ābharaṇaṃ saumya tāraṇārthaṃ dvijottamaR_7,069.023.1
pratigṛhṇīṣva brahmarṣe prasādaṃ kartum arhasiR_7,069.023.2
tasyāhaṃ svargiṇo vākyaṃ śrutvā duḥkhasamanvitamR_7,069.024.1
tāraṇāyopajagrāha tad ābharaṇam uttamamR_7,069.024.2
mayā pratigṛhīte tu tasminn ābharaṇe śubheR_7,069.025.1
mānuṣaḥ pūrvako deho rājarṣeḥ sa nanāśa haR_7,069.025.2
pranaṣṭe tu śarīre 'sau rājarṣiḥ parayā mudāR_7,069.026.1
tṛptaḥ pramudito rājā jagāma tridivaṃ punaḥR_7,069.026.2
tenedaṃ śakratulyena divyam ābharaṇaṃ mamaR_7,069.027.1
tasmin nimitte kākutstha dattam adbhutadarśanamR_7,069.027.2
tad adbhutatamaṃ vākyaṃ śrutvāgastyasya rāghavaḥR_7,070.001.1
gauravād vismayāc caiva bhūyaḥ praṣṭuṃ pracakrameR_7,070.001.2
bhagavaṃs tad vanaṃ ghoraṃ tapas tapyati yatra saḥR_7,070.002.1
śveto vaidarbhako rājā kathaṃ tad amṛgadvijamR_7,070.002.2
niḥsattvaṃ ca vanaṃ jātaṃ śūnyaṃ manujavarjitamR_7,070.003.1
tapaś cartuṃ praviṣṭaḥ sa śrotum icchāmi tattvataḥR_7,070.003.2
rāmasya bhāṣitaṃ śrutvā kautūhalasamanvitamR_7,070.004.1
vākyaṃ paramatejasvī vaktum evopacakrameR_7,070.004.2
purā kṛtayuge rāma manur daṇḍadharaḥ prabhuḥR_7,070.005.1
tasya putro mahān āsīd ikṣvākuḥ kulavardhanaḥR_7,070.005.2
taṃ putraṃ pūrvake rājye nikṣipya bhuvi durjayamR_7,070.006.1
pṛthivyāṃ rājavaṃśānāṃ bhava kartety uvāca haR_7,070.006.2
tatheti ca pratijñātaṃ pituḥ putreṇa rāghavaR_7,070.007.1
tataḥ paramasaṃhṛṣṭo manuḥ punar uvāca haR_7,070.007.2
prīto 'smi paramodārakartā cāsi na saṃśayaḥR_7,070.008.1
daṇḍena ca prajā rakṣa mā ca daṇḍam akāraṇeR_7,070.008.2
aparādhiṣu yo daṇḍaḥ pātyate mānaveṣu vaiR_7,070.009.1
sa daṇḍo vidhivan muktaḥ svargaṃ nayati pārthivamR_7,070.009.2
tasmād daṇḍe mahābāho yatnavān bhava putrakaR_7,070.010.1
dharmo hi paramo loke kurvatas te bhaviṣyatiR_7,070.010.2
iti taṃ bahu saṃdiśya manuḥ putraṃ samādhināR_7,070.011.1
jagāma tridivaṃ hṛṣṭo brahmalokam anuttamamR_7,070.011.2
prayāte tridive tasminn ikṣvākur amitaprabhaḥR_7,070.012.1
janayiṣye kathaṃ putrān iti cintāparo 'bhavatR_7,070.012.2
karmabhir bahurūpaiś ca tais tair manusutaḥ sutānR_7,070.013.1
janayām āsa dharmātmā śataṃ devasutopamānR_7,070.013.2
teṣām avarajas tāta sarveṣāṃ raghunandanaR_7,070.014.1
mūḍhaś cākṛtividyaś ca na śuśrūṣati pūrvajānR_7,070.014.2
nāma tasya ca daṇḍeti pitā cakre 'lpatejasaḥR_7,070.015.1
avaśyaṃ daṇḍapatanaṃ śarīre 'sya bhaviṣyatiR_7,070.015.2
sa paśyamānas taṃ doṣaṃ ghoraṃ putrasya rāghavaR_7,070.016.1
vindhyaśaivalayor madhye rājyaṃ prādād ariṃdamaR_7,070.016.2
sa daṇḍas tatra rājābhūd ramye parvatarodhasiR_7,070.017.1
puraṃ cāpratimaṃ rāma nyaveśayad anuttamamR_7,070.017.2
purasya cākaron nāma madhumantam iti prabhoR_7,070.018.1
purohitaṃ cośanasaṃ varayām āsa suvratamR_7,070.018.2
evaṃ sa rājā tad rājyaṃ kārayat sapurohitaḥR_7,070.019.1
prahṛṣṭamanujākīrṇaṃ devarājyaṃ yathā diviR_7,070.019.2
etad ākhyāya rāmāya maharṣiḥ kumbhasaṃbhavaḥR_7,071.001.1
asyām evāparaṃ vākyaṃ kathāyām upacakrameR_7,071.001.2
tataḥ sa daṇḍaḥ kākutstha bahuvarṣagaṇāyutamR_7,071.002.1
akarot tatra mandātmā rājyaṃ nihatakaṇṭakamR_7,071.002.2
atha kāle tu kasmiṃś cid rājā bhārgavam āśramamR_7,071.003.1
ramaṇīyam upākrāmac caitre māsi manorameR_7,071.003.2
tatra bhārgavakanyāṃ sa rūpeṇāpratimāṃ bhuviR_7,071.004.1
vicarantīṃ vanoddeśe daṇḍo 'paśyad anuttamāmR_7,071.004.2
sa dṛṣṭvā tāṃ sudurmedhā anaṅgaśarapīḍitaḥR_7,071.005.1
abhigamya susaṃvignaḥ kanyāṃ vacanam abravītR_7,071.005.2
kutas tvam asi suśroṇi kasya vāsi sutā śubheR_7,071.006.1
pīḍito 'ham anaṅgena pṛcchāmi tvāṃ sumadhyameR_7,071.006.2
tasya tv evaṃ bruvāṇasya mohonmattasya kāminaḥR_7,071.007.1
bhārgavī pratyuvācedaṃ vacaḥ sānunayaṃ nṛpamR_7,071.007.2
bhārgavasya sutāṃ viddhi devasyākliṣṭakarmaṇaḥR_7,071.008.1
arajāṃ nāma rājendra jyeṣṭhām āśramavāsinīmR_7,071.008.2
guruḥ pitā me rājendra tvaṃ ca śiṣyo mahātmanaḥR_7,071.009.1
vyasanaṃ sumahat kruddhaḥ sa te dadyān mahātapāḥR_7,071.009.2
yadi vātra mayā kāryaṃ dharmadṛṣṭena satpathāR_7,071.010.1
varayasva nṛpa śreṣṭha pitaraṃ me mahādyutimR_7,071.010.2
anyathā tu phalaṃ tubhyaṃ bhaved ghorābhisaṃhitamR_7,071.011.1
krodhena hi pitā me 'sau trailokyam api nirdahetR_7,071.011.2
evaṃ bruvāṇām arajāṃ daṇḍaḥ kāmaśarārditaḥR_7,071.012.1
pratyuvāca madonmattaḥ śirasy ādhāya so 'ñjalimR_7,071.012.2
prasādaṃ kuru suśroṇi na kālaṃ kṣeptum arhasiR_7,071.013.1
tvatkṛte hi mama prāṇā vidīryante śubhānaneR_7,071.013.2
tvāṃ prāpya hi vadho vāpi pāpaṃ vāpi sudāruṇamR_7,071.014.1
bhaktaṃ bhajasva māṃ bhīru bhajamānaṃ suvihvalamR_7,071.014.2
evam uktvā tu tāṃ kanyāṃ dorbhyāṃ gṛhya balād balīR_7,071.015.1
visphurantīṃ yathākāmaṃ maithunāyopacakrameR_7,071.015.2
tam anarthaṃ mahāghoraṃ daṇḍaḥ kṛtvā sudāruṇamR_7,071.016.1
nagaraṃ prayayau cāśu madhumantam anuttamamR_7,071.016.2
arajāpi rudantī sā āśramasyāvidūrataḥR_7,071.017.1
pratīkṣate susaṃtrastā pitaraṃ devasaṃnibhamR_7,071.017.2
sa muhūrtād upaśrutya devarṣir amitaprabhaḥR_7,072.001.1
svam āśramaṃ śiṣya vṛtaḥ kṣudhārtaḥ saṃnyavartataR_7,072.001.2
so 'paśyad arajāṃ dīnāṃ rajasā samabhiplutāmR_7,072.002.1
jyotsnām ivāruṇagrastāṃ pratyūṣe na virājatīmR_7,072.002.2
tasya roṣaḥ samabhavat kṣudhārtasya viśeṣataḥR_7,072.003.1
nirdahann iva lokāṃs trīñ śiṣyāṃś cedam uvāca haR_7,072.003.2
paśyadhvaṃ viparītasya daṇḍasyāviditātmanaḥR_7,072.004.1
vipattiṃ ghorasaṃkāśāṃ kruddhām agniśikhām ivaR_7,072.004.2
kṣayo 'sya durmateḥ prāptaḥ sānugasya durātmanaḥR_7,072.005.1
yaḥ pradīptāṃ hutāśasya śikhāṃ vai spraṣṭum icchatiR_7,072.005.2
yasmāt sa kṛtavān pāpam īdṛśaṃ ghoradarśanamR_7,072.006.1
tasmāt prāpsyati durmedhāḥ phalaṃ pāpasya karmaṇaḥR_7,072.006.2
saptarātreṇa rājāsau sabhṛtyabalavāhanaḥR_7,072.007.1
pāpakarmasamācāro vadhaṃ prāpsyati durmatiḥR_7,072.007.2
samantād yojanaśataṃ viṣayaṃ cāsya durmateḥR_7,072.008.1
dhakṣyate pāṃsuvarṣeṇa mahatā pākaśāsanaḥR_7,072.008.2
sarvasattvāni yānīha sthāvarāṇi carāṇi caR_7,072.009.1
mahatā pāṃsuvarṣeṇa nāśaṃ yāsyanti sarvaśaḥR_7,072.009.2
daṇḍasya viṣayo yāvat tāvat sarvasamucchrayaḥR_7,072.010.1
pāṃsubhuta ivālakṣyaḥ saptarātrād bhaviṣyatiR_7,072.010.2
ity uktvā krodhasaṃtapas tam āśramanivāsinamR_7,072.011.1
janaṃ janapadānteṣu sthīyatām iti cābravītR_7,072.011.2
śrutvā tūśasano vākyaṃ sa āśramāvasatho janaḥR_7,072.012.1
niṣkrānto viṣayāt tasya sthānaṃ cakre 'tha bāhyataḥR_7,072.012.2
sa tathoktvā munijanam arajām idam abravītR_7,072.013.1
ihaiva vasa durmedhe āśrame susamāhitāR_7,072.013.2
idaṃ yojanaparyantaṃ saraḥ suruciraprabhamR_7,072.014.1
araje vijvarā bhuṅkṣva kālaś cātra pratīkṣyatāmR_7,072.014.2
tvatsamīpe tu ye sattvā vāsam eṣyanti tāṃ niśāmR_7,072.015.1
avadhyāḥ pāṃsuvarṣeṇa te bhaviṣyanti nityadāR_7,072.015.2
ity uktvā bhārgavo vāsam anyatra samupākramatR_7,072.016.1
saptāhād bhasmasādbhūtaṃ yathoktaṃ brahmavādināR_7,072.016.2
tasyāsau daṇḍaviṣayo vindhyaśaivalasānuṣuR_7,072.017.1
śapto brahmarṣiṇā tena purā vaidharmake kṛteR_7,072.017.2
tataḥ prabhṛti kākutstha daṇḍakāraṇyam ucyateR_7,072.018.1
tapasvinaḥ sthitā yatra janasthānam atho 'bhavatR_7,072.018.2
etat te sarvam ākhyātaṃ yan māṃ pṛcchasi rāghavaR_7,072.019.1
saṃdhyām upāsituṃ vīra samayo hy ativartateR_7,072.019.2
ete maharṣayaḥ sarve pūrṇakumbhāḥ samantataḥR_7,072.020.1
kṛtodako naravyāghra ādityaṃ paryupāsateR_7,072.020.2
sa tair ṛṣibhir abhyastaḥ sahitair brahmasattamaiḥR_7,072.021.1
ravir astaṃ gato rāma gacchodakam upaspṛśaR_7,072.021.2
ṛṣer vacanam ājñāya rāmaḥ saṃdhyām upāsitumR_7,073.001.1
upākrāmat saraḥ puṇyam apsarobhir niṣevitamR_7,073.001.2
tatrodakam upaspṛṣśya saṃdhyām anvāsya paścimāmR_7,073.002.1
āśramaṃ prāviśad rāmaḥ kumbhayoner mahātmanaḥR_7,073.002.2
asyāgastyo bahuguṇaṃ phalamūlaṃ tathauṣadhīḥR_7,073.003.1
śākāni ca pavitrāṇi bhojanārtham akalpayatR_7,073.003.2
sa bhuktavān naraśreṣṭhas tad annam amṛtopamamR_7,073.004.1
prītaś ca parituṣṭaś ca tāṃ rātriṃ samupāvasatR_7,073.004.2
prabhāte kālyam utthāya kṛtvāhnikam ariṃdamaḥR_7,073.005.1
ṛṣiṃ samabhicakrāma gamanāya raghūttamaḥR_7,073.005.2
abhivādyābravīd rāmo maharṣiṃ kumbhasaṃbhavamR_7,073.006.1
āpṛcche tvāṃ gamiṣyāmi mām anujñātum arhasiR_7,073.006.2
dhanyo 'smy anugṛhīto 'smi darśanena mahātmanaḥR_7,073.007.1
draṣṭuṃ caivāgamiṣyāmi pāvanārtham ihātmanaḥR_7,073.007.2
tathā vadati kākutsthe vākyam adbhutadarśanamR_7,073.008.1
uvāca paramaprīto dharmanetras tapodhanaḥR_7,073.008.2
atyadbhutam idaṃ vākyaṃ tava rāma śubhākṣaramR_7,073.009.1
pāvanaḥ sarvalokānāṃ tvam eva raghunandanaR_7,073.009.2
muhūrtam api rāma tvāṃ ye nu paśyanti ke canaR_7,073.010.1
pāvitāḥ svargabhūtās te pūjyante divi daivataiḥR_7,073.010.2
ye ca tvāṃ ghoracakṣurbhir īkṣante prāṇino bhuviR_7,073.011.1
hatās te yamadaṇḍena sadyo nirayagāminaḥR_7,073.011.2
gaccha cāriṣṭam avyagraḥ panthānam akutobhayamR_7,073.012.1
praśādhi rājyaṃ dharmeṇa gatir hi jagato bhavānR_7,073.012.2
evam uktas tu muninā prāñjaliḥ prpagraho nṛpaḥR_7,073.013.1
abhyavādayata prājñas tam ṛṣiṃ puṇyaśīlinamR_7,073.013.2
abhivādya muniśreṣṭhaṃ tāṃś ca sarvāṃs tapodhanānR_7,073.014.1
adhyārohat tad avyagraḥ puṣpakaṃ hemabhūṣitamR_7,073.014.2
taṃ prayāntaṃ munigaṇā āśīrvādaiḥ samantataḥR_7,073.015.1
apūjayan mahendrābhaṃ sahasrākṣam ivāmarāḥR_7,073.015.2
svasthaḥ sa dadṛśe rāmaḥ puṣpake hemabhūṣiteR_7,073.016.1
śaśī meghasamīpastho yathā jaladharāgameR_7,073.016.2
tato 'rdhadivase prāpte pūjyamānas tatas tataḥR_7,073.017.1
ayodhyāṃ prāpya kākutstho vimānād avarohataR_7,073.017.2
tato visṛjya ruciraṃ puṣpakaṃ kāmagāminamR_7,073.018.1
kakṣyāntaravinikṣiptaṃ dvāḥsthaṃ rāmo 'bravīd vacaḥR_7,073.018.2
lakṣmaṇaṃ bharataṃ caiva gatvā tau laghuvikramauR_7,073.019.1
mamāgamanam ākhyāya śabdāpaya ca māṃ ciramR_7,073.019.2
tac chrutvā bhāṣitaṃ tasya rāmasyākliṣṭakarmaṇaḥR_7,074.001.1
dvāḥsthaḥ kumārāv āhūya rāghavāya nyavedayatR_7,074.001.2
dṛṣṭvā tu rāghavaḥ prāptau priyau bharatalakṣmaṇauR_7,074.002.1
pariṣvajya tato rāmo vākyam etad uvāca haR_7,074.002.2
kṛtaṃ mayā yathātathyaṃ dvijakāryam anuttamamR_7,074.003.1
dharmasetumato bhūyaḥ kartum icchāmi rāghavauR_7,074.003.2
yuvābhyām ātmabhūtābhyāṃ rājasūyam anuttamamR_7,074.004.1
sahito yaṣṭum icchāmi tatra dharmo hi śāśvataḥR_7,074.004.2
iṣṭvā tu rājasūyena mitraḥ śatrunibarhaṇaḥR_7,074.005.1
suhutena suyajñena varuṇatvam upāgamatR_7,074.005.2
somaś ca rājasūyena iṣṭvā dharmeṇa dharmavitR_7,074.006.1
prāptaś ca sarvalokānāṃ kīrtiṃ sthānaṃ ca śāśvatamR_7,074.006.2
asminn ahani yac chreyaś cintyatāṃ tan mayā sahaR_7,074.007.1
hitaṃ cāyati yuktaṃ ca prayatau vaktum arhathaR_7,074.007.2
śrutā tu rāghavasyaitad vākyaṃ vākyaviśāradaḥR_7,074.008.1
bharataḥ prāñjalir bhūtvā vākyam etad uvāca haR_7,074.008.2
tvayi dharmaḥ paraḥ sādho tvayi sarvā vasuṃdharāR_7,074.009.1
pratiṣṭhitā mahābāho yaśaś cāmitavikramaR_7,074.009.2
mahīpālāś ca sarve tvāṃ prajāpatim ivāmarāḥR_7,074.010.1
nirīkṣante mahātmāno lokanāthaṃ yathā vayamR_7,074.010.2
prajāś ca pitṛvad rājan paśyanti tvāṃ mahābalaR_7,074.011.1
pṛthivyāṃ gatibhūto 'si prāṇinām api rāghavaR_7,074.011.2
sa tvam evaṃvidhaṃ yajñam āhartāsi kathaṃ nṛpaR_7,074.012.1
pṛthivyāṃ rājavaṃśānāṃ vināśo yatra dṛśyateR_7,074.012.2
pṛthivyāṃ ye ca puruṣā rājan pauruṣam āgatāḥR_7,074.013.1
sarveṣāṃ bhavitā tatra kṣayaḥ sarvāntakopamaḥR_7,074.013.2
sa tvaṃ puruṣaśārdūla guṇair atulavikramaR_7,074.014.1
pṛthivīṃ nārhase hantuṃ vaśe hi tava vartateR_7,074.014.2
bharatasya tu tad vākyaṃ śrutvāmṛtamayaṃ yathāR_7,074.015.1
praharṣam atulaṃ lebhe rāmaḥ satyaparākramaḥR_7,074.015.2
uvāca ca śubhāṃ vāṇīṃ kaikeyyā nandivardhanamR_7,074.016.1
prīto 'smi parituṣṭo 'smi tavādya vacanena hiR_7,074.016.2
idaṃ vacanam aklībaṃ tvayā dharmasamāhitamR_7,074.017.1
vyāhṛtaṃ puruṣavyāghra pṛthivyāḥ paripālanamR_7,074.017.2
eṣa tasmād abhiprāyād rājasūyāt kratūttamānR_7,074.018.1
nivartayāmi dharmajña tava suvyāhṛtena vaiR_7,074.018.2
prajānāṃ pālanaṃ dharmo rājñāṃ yajñena saṃmitaḥR_7,074.019.1
tasmāc chṛṇomi te vākyaṃ sādhūktaṃ susamāhitamR_7,074.019.2
tathoktavati rāme tu bharate ca mahātmaniR_7,075.001.1
lakṣmaṇo 'pi śubhaṃ vākyam uvāca raghunandanamR_7,075.001.2
aśvamedho mahāyajñaḥ pāvanaḥ sarvapāpmanāmR_7,075.002.1
pāvanas tava durdharṣo rocatāṃ kratupuṃgavaḥR_7,075.002.2
śrūyate hi purāvṛttaṃ vāsave sumahātmaniR_7,075.003.1
brahmahatyāvṛtaḥ śakro hayamedhena pāvitaḥR_7,075.003.2
purā kila mahābāho devāsurasamāgameR_7,075.004.1
vṛtro nāma mahān āsīd daiteyo lokasaṃmataḥR_7,075.004.2
vistīrṇā yojanaśatam ucchritas triguṇaṃ tataḥR_7,075.005.1
anurāgeṇa lokāṃs trīn snehāt paśyati sarvataḥR_7,075.005.2
dharmajñaś ca kṛtajñaś ca buddhyā ca pariniṣṭhitaḥR_7,075.006.1
śaśāsa pṛthivīṃ sarvāṃ dharmeṇa susamāhitaḥR_7,075.006.2
tasmin praśāsati tadā sarvakāmadughā mahīR_7,075.007.1
rasavanti prasūtāni mūlāni ca phalāni caR_7,075.007.2
akṛṣṭapacyā pṛthivī susaṃpannā mahātmanaḥR_7,075.008.1
sa rājyaṃ tādṛśaṃ bhuṅkte sphītam adbhutadarśanamR_7,075.008.2
tasya buddhiḥ samutpannā tapaḥ kuryām anuttamamR_7,075.009.1
tapo hi paramaṃ śreyas tapo hi paramaṃ sukhamR_7,075.009.2
sa nikṣipya sutaṃ jyeṣṭhaṃ paureṣu parameśvaramR_7,075.010.1
tapa ugram upātiṣṭhat tāpayan sarvadevatāḥR_7,075.010.2
tapas tapyati vṛtre tu vāsavaḥ paramārtavatR_7,075.011.1
viṣṇuṃ samupasaṃkramya vākyam etad uvāca haR_7,075.011.2
tapasyatā mahābāho lokā vṛtreṇa nirjitāḥR_7,075.012.1
balavān sa hi dharmātmā nainaṃ śakṣyāmi bādhitumR_7,075.012.2
yady asau tapa ātiṣṭhed bhūya eva sureśvaraR_7,075.013.1
yāval lokā dhariṣyanti tāvad asya vaśānugāḥR_7,075.013.2
tvaṃ cainaṃ paramodāram upekṣasi mahābalaR_7,075.014.1
kṣaṇaṃ hi na bhaved vṛtraḥ kruddhe tvayi sureśvaraR_7,075.014.2
yadā hi prītisaṃyogaṃ tvayā viṣṇo samāgataḥR_7,075.015.1
tadā prabhṛti lokānāṃ nāthatvam upalabdhavānR_7,075.015.2
sa tvaṃ prasādaṃ lokānāṃ kuruṣva sumahāyaśaḥR_7,075.016.1
tvatkṛtena hi sarvaṃ syāt praśāntam ajaraṃ jagatR_7,075.016.2
ime hi sarve viṣṇo tvāṃ nirīkṣante divaukasaḥR_7,075.017.1
vṛtraghatena mahatā eṣāṃ sāhyaṃ kuruṣva haR_7,075.017.2
tvayā hi nityaśaḥ sāhyaṃ kṛtam eṣāṃ mahātmanāmR_7,075.018.1
asahyam idam anyeṣām agatīnāṃ gatir bhavānR_7,075.018.2
lakṣmaṇasya tu tad vākyaṃ śrutvā śatrunibarhaṇaḥR_7,076.001.1
vṛtraghātam aśeṣeṇa kathayety āha lakṣmaṇamR_7,076.001.2
rāghaveṇaivam uktas tu sumitrānandavardhanaḥR_7,076.002.1
bhūya eva kathāṃ divyāṃ kathayām āsa lakṣmaṇaḥR_7,076.002.2
sahasrākṣavacaḥ śrutvā sarveṣāṃ ca divaukasāmR_7,076.003.1
viṣṇur devān uvācedaṃ sarvān indrapurogamānR_7,076.003.2
pūrvaṃ sauhṛdabaddho 'smi vṛtrasya sumahātmanaḥR_7,076.004.1
tena yuṣmat priyārthaṃ vai nāhaṃ hanmi mahāsuramR_7,076.004.2
avaśyaṃ karaṇīyaṃ ca bhavatāṃ sukham uttamamR_7,076.005.1
tasmād upāyam ākhyāsye yena vṛtraṃ haniṣyathaR_7,076.005.2
tridhā bhūtaṃ kariṣye 'ham ātmānaṃ surasattamāḥR_7,076.006.1
tena vṛtraṃ sahasrākṣo haniṣyati na saṃśayaḥR_7,076.006.2
eko 'ṃśo vāsavaṃ yātu dvitīyo vajram eva tuR_7,076.007.1
tṛtīyo bhūtalaṃ śakras tato vṛtraṃ haniṣyatiR_7,076.007.2
tathā bruvati deveśe devā vākyam athābruvanR_7,076.008.1
evam etan na saṃdeho yathā vadasi daityahanR_7,076.008.2
bhadraṃ te 'stu gamiṣyāmo vṛtrāsuravadhaiṣiṇaḥR_7,076.009.1
bhajasva paramodāravāsavaṃ svena tejasāR_7,076.009.2
tataḥ sarve mahātmānaḥ sahasrākṣapurogamāḥR_7,076.010.1
tad araṇyam upākrāman yatra vṛtro mahāsuraḥR_7,076.010.2
te 'paśyaṃs tejasā bhūtaṃ tapantam asurottamamR_7,076.011.1
pibantam iva lokāṃs trīn nirdahantam ivāmbaramR_7,076.011.2
dṛṣṭvaiva cāsuraśreṣṭhaṃ devās trāsam upāgamanR_7,076.012.1
katham enaṃ vadhiṣyāmaḥ kathaṃ na syāt parājayaḥR_7,076.012.2
teṣāṃ cintayatāṃ tatra sahasrākṣaḥ puraṃdaraḥR_7,076.013.1
vajraṃ pragṛhya bāhubhyāṃ prahiṇod vṛtramūrdhaniR_7,076.013.2
kālāgnineva ghoreṇa dīpteneva mahārciṣāR_7,076.014.1
prataptaṃ vṛtraśirasi jagat trāsam upāgamatR_7,076.014.2
asaṃbhāvyaṃ vadhaṃ tasya vṛtrasya vibudhādhipaḥR_7,076.015.1
cintayāno jagāmāśu lokasyāntaṃ mahāyaśāḥR_7,076.015.2
tam indraṃ brahmahatyāśu gacchantam anugacchatiR_7,076.016.1
apatac cāsya gātreṣu tam indraṃ duḥkham āviśatR_7,076.016.2
hatārayaḥ pranaṣṭendrā devāḥ sāgnipurogamāḥR_7,076.017.1
viṣṇuṃ tribhuvaṇaśreṣṭhaṃ muhur muhur apūjayanR_7,076.017.2
tvaṃ gatiḥ paramā deva pūrvajo jagataḥ prabhuḥR_7,076.018.1
rathārthaṃ sarvabhūtānāṃ viṣṇutvam upajagmivānR_7,076.018.2
hataś cāyaṃ tvayā vṛtro brahmahatyā ca vāsavamR_7,076.019.1
bādhate suraśārdūla mokṣaṃ tasya vinirdiśaR_7,076.019.2
teṣāṃ tad vacanaṃ śrutvā devānāṃ viṣṇur abravītR_7,076.020.1
mām eva yajatāṃ śakraḥ pāvayiṣyāmi vajriṇamR_7,076.020.2
puṇyena hayamedhena mām iṣṭvā pākaśāsanaḥR_7,076.021.1
punar eṣyati devānām indratvam akutobhayaḥR_7,076.021.2
evaṃ saṃdiśya devānāṃ tāṃ vāṇīm amṛtopamāR_7,076.022.1
jagāma viṣṇur deveśaḥ stūyamānas triviṣṭapamR_7,076.022.2
tathā vṛtravadhaṃ sarvam akhilena sa lakṣmaṇaḥR_7,077.001.1
kathayitvā naraśreṣṭhaḥ kathāśeṣam upākramatR_7,077.001.2
tato hate mahāvīrye vṛtre devabhayaṃkareR_7,077.002.1
brahmahatyāvṛtaḥ śakraḥ saṃjñāṃ lebhe na vṛtrahāR_7,077.002.2
so 'ntam āśritya lokānāṃ naṣṭasaṃjño vicetanaḥR_7,077.003.1
kālaṃ tatrāvasat kaṃ cid veṣṭamāno yathoragaḥR_7,077.003.2
atha naṣṭe sahasrākṣe udvignam abhavaj jagatR_7,077.004.1
bhūmiś ca dhvastasaṃkāśā niḥsnehā śuṣkakānanāR_7,077.004.2
niḥsrotasaś cāmbuvāhā hradāś ca saritas tathāR_7,077.005.1
saṃkṣobhaś caiva sattvānām anāvṛṣṭikṛto 'bhavatR_7,077.005.2
kṣīyamāṇe tu loke 'smin saṃbhrāntamanasaḥ surāḥR_7,077.006.1
yad uktaṃ viṣṇunā pūrvaṃ taṃ yajñaṃ samupānayanR_7,077.006.2
tataḥ sarve suragaṇāḥ sopādhyāyāḥ saharṣibhiḥR_7,077.007.1
taṃ deśaṃ sahitā jagmur yatrendro bhayamohitaḥR_7,077.007.2
te tu dṛṣṭvā sahasrākṣaṃ mohitaṃ brahmahatyayāR_7,077.008.1
taṃ puraskṛtya deveśam aśvamedhaṃ pracakrireR_7,077.008.2
tato 'śvamedhaḥ sumahān mahendrasya mahātmanaḥR_7,077.009.1
vavṛdhe brahmahatyāyāḥ pāvanārthaṃ nareśvaraR_7,077.009.2
tato yajñasamāptau tu brahmahatyā mahātmanaḥR_7,077.010.1
abhigamyābravīd vākyaṃ kva me sthānaṃ vidhāsyathaR_7,077.010.2
te tām ūcus tato devās tuṣṭāḥ prītisamanvitāḥR_7,077.011.1
caturdhā vibhajātmānam ātmanaiva durāsadeR_7,077.011.2
devānāṃ bhāṣitaṃ śrutvā brahmahatyā mahātmanāmR_7,077.012.1
saṃnidhau sthānam anyatra varayām āsa durvasāR_7,077.012.2
ekenāṃśena vatsyāmi pūrṇodāsu nadīṣu vaiR_7,077.013.1
dvitīyena tu vṛkṣeṣu satyam etad bravīmi vaḥR_7,077.013.2
yo 'yam aṃśas tṛtīyo me strīṣu yauvanaśāliṣuR_7,077.014.1
trirātraṃ darpaparṇāsu vasiṣye darpaghātinīR_7,077.014.2
hantāro brāhmaṇān ye tu prekṣāpūrvam adūṣakānR_7,077.015.1
tāṃś caturthena bhāgena saṃśrayiṣye surarṣabhāḥR_7,077.015.2
pratyūcus tāṃ tato devā yathā vadasi durvaseR_7,077.016.1
tathā bhavatu tat sarvaṃ sādhayasva yathepsitamR_7,077.016.2
tataḥ prītyānvitā devāḥ sahasrākṣaṃ vavandireR_7,077.017.1
vijvaraḥ pūtapāpmā ca vāsavaḥ samapadyataR_7,077.017.2
praśāntaṃ ca jagat sarvaṃ sahasrākṣe pratiṣṭhateR_7,077.018.1
yajñaṃ cādbhutasaṃkāśaṃ tadā śakro 'bhyapūjayatR_7,077.018.2
īdṛśo hy aśvamedhasya prabhāvo raghunandanaR_7,077.019.1
yajasva sumahābhāga hayamedhena pārthivaR_7,077.019.2
tac chrutvā lakṣmaṇenoktaṃ vākyaṃ vākyaviśāradaḥR_7,078.001.1
pratyuvāca mahātejāḥ prahasan rāghavo vacaḥR_7,078.001.2
evam etan naraśreṣṭha yathā vadasi lakṣmaṇaR_7,078.002.1
vṛtraghātam aśeṣeṇa vājimedhaphalaṃ ca yatR_7,078.002.2
śrūyate hi purā saumya kardamasya prajāpateḥR_7,078.003.1
putro bāhlīśvaraḥ śrīmān ilo nāma sudhārmikaḥR_7,078.003.2
sa rājā pṛthivīṃ sarvāṃ vaśe kṛtvā mahāyaśāḥR_7,078.004.1
rājyaṃ caiva naravyāghra putravat paryapālayatR_7,078.004.2
suraiś ca paramodārair daiteyaiś ca mahāsuraiḥR_7,078.005.1
nāgarākṣasagandharvair yakṣaiś ca sumahātmabhiḥR_7,078.005.2
pūjyate nityaśaḥ saumya bhayārtai raghunandanaR_7,078.006.1
abibhyaṃś ca trayo lokāḥ saroṣasya mahātmanaḥR_7,078.006.2
sa rājā tādṛśo hy āsīd dharme vīrye ca niṣṭhitaḥR_7,078.007.1
buddhyā ca paramodāro bāhlīkānāṃ mahāyaśāḥR_7,078.007.2
sa pracakre mahābāhur mṛgayāṃ rucire vaneR_7,078.008.1
caitre manorame māsi sabhṛtyabalavāhanaḥR_7,078.008.2
prajaghne sa nṛpo 'raṇye mṛgāñ śatasahasraśaḥR_7,078.009.1
hatvaiva tṛptir nābhūc ca rājñas tasya mahātmanaḥR_7,078.009.2
nānāmṛgāṇām ayutaṃ vadhyamānaṃ mahātmanāR_7,078.010.1
yatra jāto mahāsenas taṃ deśam upacakrameR_7,078.010.2
tasmiṃs tu devadeveśaḥ śailarājasutāṃ haraḥR_7,078.011.1
ramayām āsa durdharṣaiḥ sarvair anucaraiḥ sahaR_7,078.011.2
kṛtvā strībhūtam ātmānam umeśo gopatidhvajaḥR_7,078.012.1
devyāḥ priyacikīrṣuḥ sa tasmin parvatanirjhareR_7,078.012.2
ye ca tatra vanoddeśe sattvāḥ puruṣavādinaḥR_7,078.013.1
yac ca kiṃ cana tat sarvaṃ nārīsaṃjñaṃ babhūva haR_7,078.013.2
etasminn antare rājā sa ilaḥ kardamātmajaḥR_7,078.014.1
nighnan mṛgasahasrāṇi taṃ deśam upacakrameR_7,078.014.2
sa dṛṣṭvā strīkṛtaṃ sarvaṃ savyālamṛgapakṣiṇamR_7,078.015.1
ātmānaṃ sānugaṃ caiva strībhūtaṃ raghunandanaR_7,078.015.2
tasya duḥkhaṃ mahat tv āsīd dṛṣṭvātmānaṃ tathā gatamR_7,078.016.1
umāpateś ca tat karma jñātvā trāsam upāgamatR_7,078.016.2
tato devaṃ mahātmānaṃ śitikaṇṭhaṃ kapardinamR_7,078.017.1
jagāma śaraṇaṃ rājā sabhṛtyabalavāhanaḥR_7,078.017.2
tataḥ prahasya varadaḥ saha devyā mahāyaśāḥR_7,078.018.1
prajāpatisutaṃ vākyam uvāca varadaḥ svayamR_7,078.018.2
uttiṣṭhottiṣṭha rājarṣe kārdameya mahābalaR_7,078.019.1
puruṣatvam ṛte saumya varaṃ varaya suvrataR_7,078.019.2
tataḥ sa rājā śokārtāḥ pratyākhyāto mahātmanāR_7,078.020.1
na sa jagrāha strībhūto varam anyaṃ surottamātR_7,078.020.2
tataḥ śokena mahatā śailarājasutāṃ nṛpaḥR_7,078.021.1
praṇipatya mahādevīṃ sarveṇaivāntarātmanāR_7,078.021.2
īśe varāṇāṃ varade lokānām asi bhāminiR_7,078.022.1
amoghadarśane devi bhaje saumye namo 'stu teR_7,078.022.2
hṛdgataṃ tasya rājarṣer vijñāya harasaṃnidhauR_7,078.023.1
pratyuvāca śubhaṃ vākyaṃ devī rudrasya saṃmatāR_7,078.023.2
ardhasya devo varado varārdhasya tathā hy ahamR_7,078.024.1
tasmād ardhaṃ gṛhāṇa tvaṃ strīpuṃsor yāvad icchasiR_7,078.024.2
tad adbhutatamaṃ śrutvā devyā varam anuttamamR_7,078.025.1
saṃprahṛṣṭamanā bhūtvā rājā vākyam athābravītR_7,078.025.2
yadi devi prasannā me rūpeṇāpratimā bhuviR_7,078.026.1
māsaṃ strītvam upāsitvā māsaṃ syāṃ puruṣaḥ punaḥR_7,078.026.2
īpsitaṃ tasya vijñāya devī surucirānanāR_7,078.027.1
pratyuvāca śubhaṃ vākyam evam etad bhaviṣyatiR_7,078.027.2
rājan puruṣabhūtas tvaṃ strībhāvaṃ na smariṣyasiR_7,078.028.1
strībhūtaś cāparaṃ māsaṃ na smariṣyasi pauruṣamR_7,078.028.2
evaṃ sa rājā puruṣo māmaṃ bhūtvātha kārdamiḥR_7,078.029.1
trailokyasundarī nārī māsam ekam ilābhavatR_7,078.029.2
tāṃ kathām ilasaṃbaddhāṃ rāmeṇa samudīritāmR_7,079.001.1
lakṣmaṇo bharataś caiva śrutvā paramavismitauR_7,079.001.2
tau rāmaṃ prāñjalībhūtvā tasya rājño mahātmanaḥR_7,079.002.1
vistaraṃ tasya bhāvasya tadā papracchatuḥ punaḥR_7,079.002.2
kathaṃ sa rājā strībhūto vartayām āsa durgatimR_7,079.003.1
puruṣo vā yadā bhūtaḥ kāṃ vṛttiṃ vartayaty asauR_7,079.003.2
tayos tad bhāṣitaṃ śrutvā kautūhalasamanvitamR_7,079.004.1
kathayām āsa kākutṣṭhas tasya rājño yathā gatamR_7,079.004.2
tam eva prathamaṃ māsaṃ strībhūtvā lokasundarīR_7,079.005.1
tābhiḥ parivṛtā strībhir ye 'sya pūrvaṃ padānugāḥR_7,079.005.2
tat kānanaṃ vigāhyāśu vijahre lokasundarīR_7,079.006.1
drumagulmalatākīrṇaṃ padbhyāṃ padmadalekṣaṇāR_7,079.006.2
vāhanāni ca sarvāṇi saṃtyaktvā vai samantataḥR_7,079.007.1
parvatābhogavivare tasmin reme ilā tadāR_7,079.007.2
atha tasmin vanoddeśe parvatasyāvidūrataḥR_7,079.008.1
saraḥ suruciraprakhyaṃ nānāpakṣigaṇāyutamR_7,079.008.2
dadarśa sā ilā tasmin budhaṃ somasutaṃ tadāR_7,079.009.1
jvalantaṃ svena vapuṣā pūrṇaṃ somam ivoditamR_7,079.009.2
tapantaṃ ca tapas tīvram ambhomadhye durāsadamR_7,079.010.1
yaśak saraṃ kāmagamaṃ tāruṇye paryavasthitamR_7,079.010.2
sā taṃ jalāśayaṃ sarvaṃ kṣobhayām āsa vismitāR_7,079.011.1
saha taiḥ pūra puruṣaiḥ strībhūtai raghunandanaR_7,079.011.2
budhas tu tāṃ nirīkṣyaiva kāmabāṇābhipīḍitaḥR_7,079.012.1
nopalebhe tadātmānaṃ cacāla ca tadāmbhasiR_7,079.012.2
ilāṃ nirīkṣamāṇaḥ sa trailokyābhyadhikāṃ śubhāmR_7,079.013.1
cintāṃ samabhyatikrāmat kā nv iyaṃ devatādhikāR_7,079.013.2
na devīṣu na nāgīṣu nāsurīṣv apsaraḥsu caR_7,079.014.1
dṛṣṭapūrvā mayā kā cid rūpeṇaitena śobhitāR_7,079.014.2
sadṛśīyaṃ mama bhaved yadi nānyaparigrahāR_7,079.015.1
iti buddhiṃ samāsthāya jalāt sthalam upāgamatR_7,079.015.2
sa āśramaṃ samupāgamya catasraḥ pramadās tataḥR_7,079.016.1
śabdāpayata dharmātmā tāś cainaṃ ca vavandireR_7,079.016.2
sa tāḥ papraccha dharmātma kasyaiṣā lokasundarīR_7,079.017.1
kimartham āgatā ceha satyam ākhyāta māciramR_7,079.017.2
śubhaṃ tu tasya tadvākyaṃ madhuraṃ madhurākṣaramR_7,079.018.1
śrutvā tu tāḥ striyaḥ sarvā ūcur madhurayā girāR_7,079.018.2
asmākam eṣā suśroṇī prabhutve vartate sadāR_7,079.019.1
apatiḥ kānanānteṣu sahāsmābhir aṭaty asauR_7,079.019.2
tad vākyam avyaktapadaṃ tāsāṃ strīṇāṃ niśamya tuR_7,079.020.1
vidyām āvartanīṃ puṇyām āvartayata sa dvijaḥR_7,079.020.2
so 'rthaṃ viditvā nikhilaṃ tasya rājño yathāgatamR_7,079.021.1
sarvā eva striyas tāś ca babhāṣe munipuṃgavaḥR_7,079.021.2
atra kiṃ puruṣā bhadrā avasañ śailarodhasiR_7,079.022.1
vatsyathāsmin girau yūyam avakāśo vidhīyatāmR_7,079.022.2
mūlaputraphalaiḥ sarvā vartayiṣyatha nityadāR_7,079.023.1
striyaḥ kimpuruṣān nāma bhartṝn samupalapsyathaR_7,079.023.2
tāḥ śrutvā somaputrasya vācaṃ kiṃpuruṣīkṛtāḥR_7,079.024.1
upāsāṃ cakrire śailaṃ bahvyas tā bahudhā tadāR_7,079.024.2
śrutvā kimpuruṣotpattiṃ lakṣmaṇo bharatas tadāR_7,080.001.1
āścaryam iti cābrūtām ubhau rāmaṃ janeśvaramR_7,080.001.2
atha rāmaḥ kathām etāṃ bhūya eva mahāyaśāḥR_7,080.002.1
kathayām āsa dharmātmā prajāpatisutasya vaiR_7,080.002.2
sarvās tā vidrutā dṛṣṭvā kiṃnarīr ṛṣisattamaḥR_7,080.003.1
uvāca rūpasaṃpannāṃ tāṃ striyaṃ prahasann ivaR_7,080.003.2
somasyāhaṃ sudayitaḥ sutaḥ surucirānaneR_7,080.004.1
bhajasva māṃ varārohe bhaktyā snigdhena cakṣuṣāR_7,080.004.2
tasya tad vacanaṃ śrutvā śūnye svajanavarjitāR_7,080.005.1
ilā suruciraprakhyaṃ pratyuvāca mahāgrahamR_7,080.005.2
ahaṃ kāmakarī saumya tavāsmi vaśavartinīR_7,080.006.1
praśādhi māṃ somasuta yathecchasi tathā kuruR_7,080.006.2
tasyās tad adbhutaprakhyaṃ śrutvā harṣasamanvitaḥR_7,080.007.1
sa vai kāmī saha tayā reme candramasaḥ sutaḥR_7,080.007.2
budhasya mādhavo māsas tām ilāṃ rucirānanāmR_7,080.008.1
gato ramayato 'tyarthaṃ kṣaṇavat tasya kāminaḥR_7,080.008.2
atha māse tu saṃpūrṇe pūrṇendusadṛśānanaḥR_7,080.009.1
prajāpatisutaḥ śrīmāñ śayane pratyabudhyataR_7,080.009.2
so 'paśyat somajaṃ tatra tapyantaṃ salilāśayeR_7,080.010.1
ūrdhvabāhuṃ nirālambaṃ taṃ rājā pratyabhāṣataR_7,080.010.2
bhagavan parvataṃ durgaṃ praviṣṭo 'smi sahānugaḥR_7,080.011.1
na ca paśyāmi tat sainyaṃ kva nu te māmakā gatāḥR_7,080.011.2
tac chrutvā tasya rājarṣer naṣṭasaṃjñasya bhāṣitamR_7,080.012.1
pratyuvāca śubhaṃ vākyaṃ sāntvayan parayā girāR_7,080.012.2
aśmavarṣeṇa mahatā bhṛtyās te vinipātitāḥR_7,080.013.1
tvaṃ cāśramapade supto vātavarṣabhayārditaḥR_7,080.013.2
samāśvasihi bhadraṃ te nirbhayo vigatajvaraḥR_7,080.014.1
phalamūlāśano vīra vasa ceha yathāsukhamR_7,080.014.2
sa rājā tena vākyena pratyāśvasto mahāyaśāḥR_7,080.015.1
pratyuvāca śubhaṃ vākyaṃ dīno bhṛtyajanakṣayātR_7,080.015.2
tyakṣyāmy ahaṃ svakaṃ rājyaṃ nāhaṃ bhṛtyair vinā kṛtaḥR_7,080.016.1
vartayeyaṃ kṣaṇaṃ brahman samanujñātum arhasiR_7,080.016.2
suto dharmaparo brahmañ jyeṣṭho mama mahāyaśāḥR_7,080.017.1
śaśabindur iti khyātaḥ sa me rājyaṃ prapatsyateR_7,080.017.2
na hi śakṣyāmy ahaṃ gatvā bhṛtyadārān sukhānvitānR_7,080.018.1
prativaktuṃ mahātejaḥ kiṃ cid apy aśubhaṃ vacaḥR_7,080.018.2
tathā bruvati rājendre budhaḥ paramam adbhutamR_7,080.019.1
sāntvapūrvam athovāca vāsas ta iha rocatāmR_7,080.019.2
na saṃtāpas tvayā kāryaḥ kārdameya mahābalaR_7,080.020.1
saṃvatsaroṣitasyeha kārayiṣyāmi te hitamR_7,080.020.2
tasya tad vacanaṃ śrutvā budhasyākliṣṭakarmaṇaḥR_7,080.021.1
vāsāya vidadhe buddhiṃ yad uktaṃ brahmavādināR_7,080.021.2
māsaṃ sa strī tadā bhūtvā ramayaty aniśaṃ śubhāR_7,080.022.1
māsaṃ puruṣabhāvena dharmabuddhiṃ cakāra saḥR_7,080.022.2
tataḥ sa navame māsi ilā somasutātmajamR_7,080.023.1
janayām āsa suśroṇī purūravasam ātmajamR_7,080.023.2
jātamātraṃ tu suśroṇī pitur haste nyaveśayatR_7,080.024.1
budhasya samavarṇābham ilāputraṃ mahābalamR_7,080.024.2
budho 'pi puruṣībhūtaṃ samāśvāsya narādhipamR_7,080.025.1
kathābhī ramayām āsa dharmayuktābhir ātmavānR_7,080.025.2
tathoktavati rāme tu tasya janma tad adbhutamR_7,081.001.1
uvāca lakṣmaṇo bhūyo bharataś ca mahāyaśāḥR_7,081.001.2
sā priyā somaputrasya saṃvatsaram athoṣitāR_7,081.002.1
akarot kiṃ naraśreṣṭha tat tvaṃ śaṃsitum arhasiR_7,081.002.2
tayos tad vākyamādhuryaṃ niśamya paripṛcchatoḥR_7,081.003.1
rāmaḥ punar uvācemāṃ prajāpatisute kathāmR_7,081.003.2
puruṣatvaṃ gate śūre budhaḥ paramabuddhimānR_7,081.004.1
saṃvartaṃ paramodāram ājuhāva mahāyaśāḥR_7,081.004.2
cyavanaṃ bhṛguputraṃ ca muniṃ cāriṣṭaneminamR_7,081.005.1
pramodanaṃ modakaraṃ tato durvāsasaṃ munimR_7,081.005.2
etān sarvān samānīya vākyajñas tattvadarśinaḥR_7,081.006.1
uvāca sarvān suhṛdo dhairyeṇa susamāhitaḥR_7,081.006.2
ayaṃ rājā mahābāhuḥ kardamasya ilaḥ sutaḥR_7,081.007.1
jānītainaṃ yathā bhūtaṃ śreyo hy asya vidhīyatāmR_7,081.007.2
teṣāṃ saṃvadatām eva tam āśramam upāgamatR_7,081.008.1
kardamaḥ sumahātejā dvijaiḥ saha mahātmabhiḥR_7,081.008.2
pulastyaś ca kratuś caiva vaṣaṭkāras tathaiva caR_7,081.009.1
oṃkāraś ca mahātejās tam āśramam upāgamanR_7,081.009.2
te sarve hṛṣṭamanasaḥ parasparasamāgameR_7,081.010.1
hitaiṣiṇo bāhli pateḥ pṛthag vākyam athābruvanR_7,081.010.2
kardamas tv abravīd vākyaṃ sutārthaṃ paramaṃ hitamR_7,081.011.1
dvijāḥ śṛṇuta madvākyaṃ yac chreyaḥ pārthivasya hiR_7,081.011.2
nānyaṃ paśyāmi bhaiṣajyam antareṇa vṛṣadhvajamR_7,081.012.1
nāśvamedhāt paro yajñaḥ priyaś caiva mahātmanaḥR_7,081.012.2
kardamenaivam uktās tu sarva eva dvijarṣabhāḥR_7,081.013.1
rocayanti sma taṃ yajñaṃ rudrasyārādhanaṃ pratiR_7,081.013.2
saṃvartasya tu rājarṣiḥ śiṣyaḥ parapuraṃjayaḥR_7,081.014.1
marutta iti vikhyātas taṃ yajñaṃ samupāharatR_7,081.014.2
tato yajño mahān āsīd budhāśramasamīpataḥR_7,081.015.1
rudraś ca paramaṃ toṣam ājagāma mahāyaśāḥR_7,081.015.2
atha yajñasamāptau tu prītaḥ paramayā mudāR_7,081.016.1
umāpatir dvijān sarvān uvācedam ilāṃ pratiR_7,081.016.2
prīto 'smi hayamedhena bhaktyā ca dvijasattamāḥR_7,081.017.1
asya bāhlipateś caiva kiṃ karomi priyaṃ śubhamR_7,081.017.2
tathā vadati deveśe dvijās te susamāhitāḥR_7,081.018.1
prasādayanti deveśaṃ yathā syāt puruṣas tv ilāR_7,081.018.2
tataḥ prītamanā rudraḥ puruṣatvaṃ dadau punaḥR_7,081.019.1
ilāyai sumahātejā dattvā cāntaradhīyataR_7,081.019.2
nivṛtte hayamedhe tu gate cādarśanaṃ hareR_7,081.020.1
yathāgataṃ dvijāḥ sarve agacchan dīrghadarśinaḥR_7,081.020.2
rājā tu bāhlim utsṛjya madhyadeśe hy anuttamamR_7,081.021.1
niveśayām āsa puraṃ pratiṣṭhānaṃ yaśaskaramR_7,081.021.2
śaśabindus tu rājāsīd bāhlyāṃ parapuraṃjayaḥR_7,081.022.1
pratiṣṭhāna ilo rājā prajāpatisuto balīR_7,081.022.2
sa kāle prāptavāṃl lokam ilo brāhmam anuttamamR_7,081.023.1
ailaḥ purūravā rājā pratiṣṭhānam avāptavānR_7,081.023.2
īdṛśo hy aśvamedhasya prabhāvaḥ puruṣarṣabhauR_7,081.024.1
strībhūtaḥ pauruṣaṃ lebhe yac cānyad api durlabhamR_7,081.024.2
etad ākhyāya kākutstho bhrātṛhyām amitaprabhaḥR_7,082.001.1
lakṣmaṇaṃ punār evāha dharmayuktam idaṃ vacaḥR_7,082.001.2
vasiṣṭhaṃ vāmadevaṃ ca jābālim atha kaśyapamR_7,082.002.1
dvijāṃś ca sarvapravarān aśvamedhapuraskṛtānR_7,082.002.2
etān sarvān samāhūya mantrayitvā ca lakṣmaṇaR_7,082.003.1
hayaṃ lakṣmaṇasaṃpannaṃ vimokṣyāmi samādhināR_7,082.003.2
tad vākyaṃ rāghaveṇoktaṃ śrutvā tvaritavikramaḥR_7,082.004.1
dvijān sarvān samāhūya darśayām āsa rāghavamR_7,082.004.2
te dṛṣṭvā devasaṃkāśaṃ kṛtapādābhivandanamR_7,082.005.1
rāghavaṃ sudurādharṣam āśīrbhiḥ samapūjayanR_7,082.005.2
prāñjalis tu tato bhūtvā rāghavo dvijasāttamānR_7,082.006.1
uvāca dharmasaṃyuktam aśvamedhāśritaṃ vacaḥR_7,082.006.2
sa teṣāṃ dvijamukhyānāṃ vākyam adbhutadarśanamR_7,082.007.1
aśvamedhāśritaṃ śrutvā bhṛśaṃ prīto 'bhavat tadāR_7,082.007.2
vijñāya tu mataṃ teṣāṃ rāmo lakṣmaṇam abravītR_7,082.008.1
preṣayasva mahābāho sugrīvāya mahātmaneR_7,082.008.2
śīghraṃ mahadbhir haribhir bahibhiś ca tadāśrayaiḥR_7,082.009.1
sārdham āgaccha bhadraṃ te anubhoktuṃ makhottamamR_7,082.009.2
vibhīṣaṇaś ca rakṣobhiḥ kāmagair bahubhir vṛtaḥR_7,082.010.1
aśvamedhaṃ mahābāhuḥ prāpnotu laghuvikramaḥR_7,082.010.2
rājānaś ca naravyāghra ye me priyacikīrṣavaḥR_7,082.011.1
sānugāḥ kṣipram āyāntu yajñabhūmim anuttamāmR_7,082.011.2
deśāntaragatā ye ca dvijā dharmaparāyaṇāḥR_7,082.012.1
nimantrayasva tān sarvān aśvamedhāya lakṣmaṇaR_7,082.012.2
ṛṣayaś cā mahābāho āhūyantāṃ tapodhanāḥR_7,082.013.1
deśāntaragatā ye ca sadārāś ca maharṣayaḥR_7,082.013.2
yajñavāṭaś ca sumahān gomatyā naimiṣe vaneR_7,082.014.1
ājñāpyatāṃ mahābāho tad dhi puṇyam anuttamamR_7,082.014.2
śataṃ vāhasahasrāṇāṃ taṇḍulānāṃ vapuṣmatāmR_7,082.015.1
ayutaṃ tilamudgasya prayātv agre mahābalaR_7,082.015.2
suvarṇakoṭyo bahulā hiraṇyasya śatottarāḥR_7,082.016.1
agrato bharataḥ kṛtvā gacchatv agre mahāmatiḥR_7,082.016.2
antarāpaṇavīthyaś ca sarvāṃś ca naṭanartakānR_7,082.017.1
naigamān bālavṛddhāṃś ca dvijāṃś ca susamāhitānR_7,082.017.2
karmāntikāṃś ca kuśalāñ śilpinaś ca supaṇḍitānR_7,082.018.1
mātaraś caiva me sarvāḥ kumārāntaḥpurāṇi caR_7,082.018.2
kāñcanīṃ mama patnīṃ ca dīkṣārhāṃ yajñakarmaṇiR_7,082.019.1
agrato bharataḥ kṛtvā gacchatv agre mahāmatiḥR_7,082.019.2
tat sarvam akhilenāśu prasthāpya bharatāgrajaḥR_7,083.001.1
hayaṃ lakṣmaṇasaṃpannaṃ kṛṣṇasāraṃ mumoca haR_7,083.001.2
ṛtvigbhir lakṣmaṇaṃ sārdham aśve ca viniyujya saḥR_7,083.002.1
tato 'bhyagacchat kākutsthaḥ saha sainyena naimiṣamR_7,083.002.2
yajñavāṭaṃ mahābāhur dṛṣṭvā paramam adbhutamR_7,083.003.1
praharṣam atulaṃ lebhe śrīmān iti ca so 'bravītR_7,083.003.2
naimiṣe vasatas tasya sarva eva narādhipāḥR_7,083.004.1
ājagmuḥ sarvarāṣṭrebhyas tān rāmaḥ pratyapūjayatR_7,083.004.2
upakāryān mahārhāṃś ca pārthivānāṃ mahātmanāmR_7,083.005.1
sānugānāṃ naraśreṣṭho vyādideśa mahādyutiḥR_7,083.005.2
annapānāni vastrāṇi sānugānāṃ mahātmanāmR_7,083.006.1
bharataḥ saṃdadāv āśu śatrughnasahitas tadāR_7,083.006.2
vānarāś ca mahātmānaḥ sugrīvasahitās tadāR_7,083.007.1
viprāṇāṃ praṇatāḥ sarve cakrire pariveṣaṇamR_7,083.007.2
vibhīṣaṇaś ca rakṣobhiḥ sragvibhir bahubhir vṛtaḥR_7,083.008.1
ṛṣīṇām ugratapasāṃ kiṃkaraḥ paryupasthitaḥR_7,083.008.2
evaṃ suvihito yajño hayamedho 'bhyavartataR_7,083.009.1
lakṣmaṇenābhiguptā ca hayacaryā pravartitāR_7,083.009.2
chandato dehi visrabdho yāvat tuṣyanti yācakāḥR_7,083.010.1
tāvad vānararakṣobhir dattam evābhyadṛśyataR_7,083.010.2
na kaś cin malinas tatra dīno vāpy atha vā kṛśaḥR_7,083.011.1
tasmin yajñavare rājño hṛṣṭapuṣṭajanāvṛteR_7,083.011.2
ye ca tatra mahātmāno munayaś cirajīvinaḥR_7,083.012.1
nāsmaraṃs tādṛśaṃ yajñaṃ dānaughasamalaṃkṛtamR_7,083.012.2
rajatānāṃ suvarṇānāṃ ratnānām atha vāsasāmR_7,083.013.1
aniśaṃ dīyamānānāṃ nāntaḥ samupadṛśyateR_7,083.013.2
na śakrasya na somasya yamasya varuṇasya vāR_7,083.014.1
īdṛśo dṛṣṭapūrvo na evam ūcus tapodhanāḥR_7,083.014.2
sarvatra vānarās tasthuḥ sarvatraiva ca rākṣasāḥR_7,083.015.1
vāso dhanāni kāmibhyaḥ pūrṇahastā dadur bhṛśamR_7,083.015.2
īdṛśo rājasiṃhasya yajñaḥ sarvaguṇānvitaḥR_7,083.016.1
saṃvatsaram atho sāgraṃ vartate na ca hīyateR_7,083.016.2
vartamāne tathābhūte yajñe paramake 'dbhuteR_7,084.001.1
saśiṣya ājagāmāśu vālmīkir munipuṃgavaḥR_7,084.001.2
sa dṛṣṭvā divyasaṃkāśaṃ yajñam adbhutadarśanamR_7,084.002.1
ekānte ṛṣivāṭānāṃ cakāra uṭajāñ śubhānR_7,084.002.2
sa śiṣyāv abravīd dhṛṣṭo yuvāṃ gatvā samāhitauR_7,084.003.1
kṛtsnaṃ rāmāyaṇaṃ kāvyaṃ gāyatāṃ parayā mudāR_7,084.003.2
ṛṣivāṭeṣu puṇyeṣu brāhmaṇāvasatheṣu caR_7,084.004.1
rathyāsu rājamārgeṣu pārthivānāṃ gṛheṣu caR_7,084.004.2
rāmasya bhavanadvāri yatra karma ca vartateR_7,084.005.1
ṛtvijām agrataś caiva tatra geyaṃ viśeṣataḥR_7,084.005.2
imāni ca phalāny atra svādūni vividhāni caR_7,084.006.1
jātāni parvatāgreṣu āsvādyāsvādya gīyatāmR_7,084.006.2
na yāsyathaḥ śramaṃ vatsau bhakṣayitvā phalāni vaiR_7,084.007.1
mūlāni ca sumṛṣṭāni nagarāt parihāsyathaR_7,084.007.2
yadi śabdāpayed rāmaḥ śravaṇāya mahīpatiḥR_7,084.008.1
ṛṣīṇām upaviṣṭānāṃ tato geyaṃ pravartatāmR_7,084.008.2
divase viṃśatiḥ sargā geyā vai parayā mudāR_7,084.009.1
pramāṇair bahubhis tatra yathoddiṣṭaṃ mayā purāR_7,084.009.2
lobhaś cāpi na kartavyaḥ svalpo 'pi dhanakāṅkṣayāR_7,084.010.1
kiṃ dhanenāśramasthānāṃ phalamūlopabhogināmR_7,084.010.2
yadi pṛcchet sa kākutstho yuvāṃ kasyeti dārakauR_7,084.011.1
vālmīker atha śiṣyau hi brūtām evaṃ narādhipamR_7,084.011.2
imās tantrīḥ sumadhurāḥ sthānaṃ vā pūrvadarśitamR_7,084.012.1
mūrchayitvā sumadhuraṃ gāyetāṃ vigatajvarauR_7,084.012.2
ādiprabhṛti geyaṃ syān na cāvajñāya pārthivamR_7,084.013.1
pitā hi sarvabhūtānāṃ rājā bhavati dharmataḥR_7,084.013.2
tad yuvāṃ hṛṣṭamanasau śvaḥ prabhāte samādhināR_7,084.014.1
gāyetāṃ madhuraṃ geyaṃ tantrīlayasamanvitamR_7,084.014.2
iti saṃdiśya bahuśo muniḥ prācetasas tadāR_7,084.015.1
vālmīkiḥ paramodāras tūṣṇīm āsīn mahāyaśāḥR_7,084.015.2
tām adbhutāṃ tau hṛdaye kumārau niveśya vāṇīm ṛṣibhāṣitāṃ śubhāmR_7,084.016.1
samutsukau tau sukham ūṣatur niśāṃ yathāśvinau bhārgavanītisaṃskṛtauR_7,084.016.2
tau rajanyāṃ prabhātāyāṃ snātau hutahutāśanauR_7,085.001.1
yathoktam ṛṣiṇā pūrvaṃ tatra tatrābhyagāyatāmR_7,085.001.2
tāṃ sa śuśrāva kākutsthaḥ pūrvacaryāṃ tatas tataḥR_7,085.002.1
apūrvāṃ pāṭhya jātiṃ ca geyena samalaṃkṛtāmR_7,085.002.2
pramāṇair bahubhir baddhāṃ tantrīlayasamanvitāmR_7,085.003.1
bālābhyāṃ rāghavaḥ śrutvā kautūhalaparo 'bhavatR_7,085.003.2
atha karmāntare rājā samānīya mahāmunīnR_7,085.004.1
pārthivāṃś ca naravyāghraḥ paṇḍitān naigamāṃs tathāR_7,085.004.2
paurāṇikāñ śabdavito ye ca vṛddhā dvijātayaḥR_7,085.005.1
etān sarvān samānīya gātārau samaveśayatR_7,085.005.2
hṛṣṭā ṛṣigaṇās tatra pārthivāś ca mahaujasaḥR_7,085.006.1
pibanta iva cakṣurbhyāṃ rājānaṃ gāyakau ca tauR_7,085.006.2
parasparam athocus te sarva eva samaṃ tataḥR_7,085.007.1
ubhau rāmasya sadṛśau bimbād bimbam ivoddhṛtauR_7,085.007.2
jaṭilau yadi na syātāṃ na valkaladharau yadiR_7,085.008.1
viśeṣaṃ nādhigacchāmo gāyato rāghavasya caR_7,085.008.2
teṣāṃ saṃvadatām evaṃ śrotṝṇāṃ harṣavardhanamR_7,085.009.1
geyaṃ pracakratus tatra tāv ubhau munidārakauR_7,085.009.2
tataḥ pravṛttaṃ madhuraṃ gāndharvam atimānuṣamR_7,085.010.1
na ca tṛptiṃ yayuḥ sarve śrotāro geya saṃpadāR_7,085.010.2
pravṛttam āditaḥ pūrvaṃ sargān nāradadarśanātR_7,085.011.1
tataḥ prabhṛti sargāṃś ca yāvadviṃśaty agāyatāmR_7,085.011.2
tato 'parāhṇasamaye rāghavaḥ samabhāṣataR_7,085.012.1
śrutvā viṃśatisargāṃs tān bharataṃ bhrātṛvatsalaḥR_7,085.012.2
aṣṭādaśa sahasrāṇi suvarṇasya mahātmanoḥR_7,085.013.1
dadasva śīghraṃ kākutstha bālayor mā vṛthā śramaḥR_7,085.013.2
dīyamānaṃ suvarṇaṃ tan nāgṛhṇītāṃ kuśīlavauR_7,085.014.1
ūcatuś ca mahātmānau kim aneneti vismitauR_7,085.014.2
vanyena phalamūlena niratu svo vanaukasauR_7,085.015.1
suvarṇena hiraṇyena kiṃ kariṣyāvahe vaneR_7,085.015.2
tathā tayoḥ prabruvatoḥ kautūhalasamanvitāḥR_7,085.016.1
śrotāraś caiva rāmaś ca sarva eva suvismitāḥR_7,085.016.2
tasya caivāgamaṃ rāmaḥ kāvyasya śrotum utsukaḥR_7,085.017.1
papraccha tau mahātejās tāv ubhau munidārakauR_7,085.017.2
kiṃpramāṇam idaṃ kāvyaṃ kā pratiṣṭhā mahātmanaḥR_7,085.018.1
kartā kāvyasya mahataḥ ko vāsau munipuṃgavaḥR_7,085.018.2
vālmīkir bhagavān kartā saṃprāpto yajñasaṃnidhimR_7,085.019.1
yenedaṃ caritaṃ tubhyam aśeṣaṃ saṃpradarśitamR_7,085.019.2
ādiprabhṛti rājendra pañcasarga śatāni caR_7,085.020.1
pratiṣṭhā jīvitaṃ yāvat tāvad rājañ śubhāśubhamR_7,085.020.2
yadi buddhiḥ kṛtā rājañ śravaṇāya mahārathaR_7,085.021.1
karmāntare kṣaṇī hūtas tac chṛṇuṣva sahānujaḥR_7,085.021.2
bāḍham ity abravīd rāmas tau cānujñāpya rāghavamR_7,085.022.1
prahṛṣṭau jagmatur vāsaṃ yatrāsau munipuṃgavaḥR_7,085.022.2
rāmo 'pi munibhiḥ sārdhaṃ pārthivaiś ca mahātmabhiḥR_7,085.023.1
śrutvā tad gītamādhuryaṃ karmaśālām upāgamatR_7,085.023.2
rāmo bahūny ahāny eva tad gītaṃ paramādbhutamR_7,086.001.1
śuśrāva munibhiḥ sārdhaṃ rājabhiḥ saha vānaraiḥR_7,086.001.2
tasmin gīte tu vijñāya sītāputrau kuśīlavauR_7,086.002.1
tasyāḥ pariṣado madhye rāmo vacanam abravītR_7,086.002.2
R_7,086.002R_7,086.003.1
madvaco brūta gacchadhvam iti bhagavato 'ntikamR_7,086.003.2
yadi śuddhasamācārā yadi vā vītakalmaṣāR_7,086.004.1
karotv ihātmanaḥ śuddhim anumānya mahāmunimR_7,086.004.2
chandaṃ munes tu vijñāya sītāyāś ca manogatamR_7,086.005.1
pratyayaṃ dātukāmāyās tataḥ śaṃsata me laghuR_7,086.005.2
śvaḥ prabhāte tu śapathaṃ maithilī janakātmajāR_7,086.006.1
karotu pariṣanmadhye śodhanārthaṃ mameha caR_7,086.006.2
śrutvā tu rāghavasyaitad vacaḥ paramam adbhutamR_7,086.007.1
dūtāḥ saṃprayayur vāṭaṃ yatrāste munipuṃgavaḥR_7,086.007.2
te praṇamya mahātmānaṃ jvalantam amitaprabhamR_7,086.008.1
ūcus te rāma vākyāni mṛdūni madhurāṇi caR_7,086.008.2
teṣāṃ tad bhāṣitaṃ śrutvā rāmasya ca manogatamR_7,086.009.1
vijñāya sumahātejā munir vākyam athābravītR_7,086.009.2
evaṃ bhavatu bhadraṃ vo yathā tuṣyati rāghavaḥR_7,086.010.1
tathā kariṣyate sītā daivataṃ hi patiḥ striyāḥR_7,086.010.2
tathoktā muninā sarve rāmadūtā mahaujasaḥR_7,086.011.1
pratyetya rāghavaṃ sarve munivākyaṃ babhāṣireR_7,086.011.2
tataḥ prahṛṣṭaḥ kākutsthaḥ śrutvā vākyaṃ mahātmanaḥR_7,086.012.1
ṛṣīṃs tatra sametāṃś ca rājñaś caivābhyabhāṣataR_7,086.012.2
bhagavantaḥ saśiṣyā vai sānugaś ca narādhipāḥR_7,086.013.1
paśyantu sītāśapathaṃ yaś caivānyo 'bhikāṅkṣateR_7,086.013.2
tasya tad vacanaṃ śrutvā rāghavasya mahātmanaḥR_7,086.014.1
sarveṣam ṛṣimukhyānāṃ sādhuvādo mahān abhūtR_7,086.014.2
rājānaś ca mahātmānaḥ praśaṃsanti sma rāghavamR_7,086.015.1
upapannaṃ naraśreṣṭha tvayy eva bhuvi nānyataḥR_7,086.015.2
evaṃ viniścayaṃ kṛtvā śvobhūta iti rāghavaḥR_7,086.016.1
visarjayām āsa tadā sarvāṃs tāñ śatrusūdanaḥR_7,086.016.2
tasyāṃ rajanyāṃ vyuṣṭāyāṃ yajñavāṭagato nṛpaḥR_7,087.001.1
ṛṣīn sarvān mahātejāḥ śabdāpayati rāghavaḥR_7,087.001.2
vasiṣṭho vāmadevaś ca jābālir atha kāśyapaḥR_7,087.002.1
viśvāmitro dīrghatapā durvāsāś ca mahātapāḥR_7,087.002.2
agastyo 'tha tathāśaktir bhārgavaś caiva vāmanaḥR_7,087.003.1
mārkaṇḍeyaś ca dīrghāyur maudgalyaś ca mahātapāḥR_7,087.003.2
bhārgavaś cyavanaś caiva śatānandaś ca dharmavitR_7,087.004.1
bharadvājaś ca tejasvī agniputraś ca suprabhaḥR_7,087.004.2
ete cānye ca munayo bahavaḥ saṃśitavratāḥR_7,087.005.1
rājānaś ca naravyāghrāḥ sarva eva samāgatāḥR_7,087.005.2
rākṣasāś ca mahāvīryā vānarāś ca mahābalāḥR_7,087.006.1
samājagmur mahātmānaḥ sarva eva kutūhalātR_7,087.006.2
kṣatriyāś caiva vaiśyāś ca śūdrāś caiva sahasraśaḥR_7,087.007.1
sītāśapathavīkṣārthaṃ sarva eva samāgatāḥR_7,087.007.2
tathā samāgataṃ sarvam aśvabhūtam ivācalamR_7,087.008.1
śrutvā munivaras tūrṇaṃ sasītaḥ samupāgamatR_7,087.008.2
tam ṛṣiṃ pṛṣṭhataḥ sītā sānvagacchad avāṅmukhīR_7,087.009.1
kṛtāñjalir bāṣpagalā kṛtvā rāmaṃ manogatamR_7,087.009.2
tāṃ dṛṣṭvā śrīm ivāyāntīṃ brahmāṇam anugāminīmR_7,087.010.1
vālmīkeḥ pṛṣṭhataḥ sītāṃ sādhukāro mahān abhūtR_7,087.010.2
tato halahalā śabdaḥ sarveṣām evam ābabhauR_7,087.011.1
duḥkhajena viśālena śokenākulitātmanāmR_7,087.011.2
sādhu sīteti ke cit tu sādhu rāmeti cāpareR_7,087.012.1
ubhāv eva tu tatrānye sādhu sādhv iti cābruvanR_7,087.012.2
tato madhyaṃ janaughānāṃ praviśya munipuṃgavaḥR_7,087.013.1
sītāsahāyo vālmīkir iti hovāca rāghavamR_7,087.013.2
iyaṃ dāśarathe sītā suvratā dharmacāriṇīR_7,087.014.1
apāpā te parityaktā mamāśramasamīpataḥR_7,087.014.2
lokāpavādabhītasya tava rāma mahāvrataR_7,087.015.1
pratyayaṃ dāsyate sītā tām anujñātum arhasiR_7,087.015.2
imau ca jānakī putrāv ubhau ca yamajātakauR_7,087.016.1
sutau tavaiva durdharṣo satyam etad bravīmi teR_7,087.016.2
pracetaso 'haṃ daśamaḥ putro rāghavanandanaR_7,087.017.1
na smarāmy anṛtaṃ vākyaṃ tathemau tava putrakauR_7,087.017.2
bahuvarṣasahasrāṇi tapaścaryā mayā kṛtāR_7,087.018.1
tasyāḥ phalam upāśnīyām apāpā maithilī yathāR_7,087.018.2
ahaṃ pañcasu bhūteṣu manaḥṣaṣṭheṣu rāghavaR_7,087.019.1
vicintya sītāṃ śuddheti nyagṛhṇāṃ vananirjhareR_7,087.019.2
iyaṃ śuddhasamācārā apāpā patidevatāR_7,087.020.1
lokāpavādabhītasya dāsyati pratyayaṃ tavaR_7,087.020.2
vālmīkinaivam uktas tu rāghavaḥ pratyabhāṣataR_7,088.001.1
prāñjalir jagato madhye dṛṣṭvā tāṃ devavarṇinīmR_7,088.001.2
evam etan mahābhāga yathā vadasi dharmavitR_7,088.002.1
pratyayo hi mama brahmaṃs tava vākyair akalmaṣaiḥR_7,088.002.2
seyaṃ lokabhayād brahmann apāpety abhijānatāR_7,088.003.1
parityaktā mayā sītā tad bhavān kṣantum arhatiR_7,088.003.2
jānāmi cemau putrau me yamajātau kuśīlavauR_7,088.004.1
śuddhāyāṃ jagato madhye maithilyāṃ prītir astu meR_7,088.004.2
abhiprāyaṃ tu vijñāya rāmasya surasattamāḥR_7,088.005.1
pitāmahaṃ puraskṛtya sarva eva samāgatāḥR_7,088.005.2
aśvināv ṛṣigandharvā apsarāṇāṃ gaṇās tathāR_7,088.006.1
sādhyāś ca devāḥ sarve te sarve ca paramarṣayaḥR_7,088.006.2
tato vāyuḥ śubhaḥ puṇyo divyagandho manoramaḥR_7,088.007.1
taṃ janaughaṃ suraśreṣṭho hlādayām āsa sarvataḥR_7,088.007.2
tad adbhutam ivācintyaṃ nirīkṣante samāhitāḥR_7,088.008.1
mānavāḥ sarvarāṣṭrebhyaḥ pūrvaṃ kṛtayuge yathāR_7,088.008.2
sarvān samāgatān dṛṣṭvā sītā kāṣāyavāsinīR_7,088.009.1
abravīt prāñjalir vākyam adhodṛṣṭir avānmukhīR_7,088.009.2
yathāhaṃ rāghavād anyaṃ manasāpi na cintayeR_7,088.010.1
tathā me mādhavī devī vivaraṃ dātum arhatiR_7,088.010.2
tathā śapantyāṃ vaidehyāṃ prādurāsīt tad adbhutamR_7,088.011.1
bhūtalād utthitaṃ divyaṃ siṃhāsanam anuttamamR_7,088.011.2
dhriyamāṇaṃ śirobhis tan nāgair amitavikramaiḥR_7,088.012.1
divyaṃ divyena vapuṣā sarvaratnavibhūṣitamR_7,088.012.2
tasmiṃs tu dharaṇī devī bāhubhyāṃ gṛhya maithilīmR_7,088.013.1
svāgatenābhinandyainām āsane copaveṣayatR_7,088.013.2
tām āsanagatāṃ dṛṣṭvā praviśantīṃ rasātalamR_7,088.014.1
puṇyavṛṣṭir avicchinnā divyā sītām avākiratR_7,088.014.2
sādhukāraś ca sumahān devānāṃ sahasotthitaḥR_7,088.015.1
sādhu sādhv iti vai sīte yasyās te śīlam īdṛśamR_7,088.015.2
evaṃ bahuvidhā vāco hy antarikṣagatāḥ surāḥR_7,088.016.1
vyājahrur hṛṣṭamanaso dṛṣṭvā sītāpraveśanamR_7,088.016.2
yajñavāṭagatāś cāpi munayaḥ sarva eva teR_7,088.017.1
rājānaś ca naravyāghrā vismayān noparemireR_7,088.017.2
antarikṣe ca bhūmau ca sarve sthāvarajaṅgamāḥR_7,088.018.1
dānavāś ca mahākāyāḥ pātāle pannagādhipāḥR_7,088.018.2
ke cid vineduḥ saṃhṛṣṭāḥ ke cid dhyānaparāyaṇāḥR_7,088.019.1
ke cid rāmaṃ nirīkṣante ke cit sītām acetanāḥR_7,088.019.2
sītāpraveśanaṃ dṛṣṭvā teṣām āsīt samāgamaḥR_7,088.020.1
taṃ muhūrtam ivātyarthaṃ sarvaṃ saṃmohitaṃ jagatR_7,088.020.2
apaśyamāno vaidehīṃ mene śūnyam idaṃ jagatR_7,089.001.1
śokena paramāyatto na śāntiṃ manasāgamatR_7,089.001.2
visṛjya pārthivān sarvān ṛkṣavānararākṣasānR_7,089.002.1
janaughaṃ brahmamukhyānāṃ vittapūrṇaṃ vyasarjayatR_7,089.002.2
tato visṛjya tān sarvān rāmo rājīvalocanaḥR_7,089.003.1
hṛdi kṛtvā tadā sītām ayodhyāṃ praviveśa saḥR_7,089.003.2
na sītāyāḥ parāṃ bhāryāṃ vavre sa raghunandanaḥR_7,089.004.1
yajñe yajñe ca patnyarthaṃ jānakī kāñcanī bhavatR_7,089.004.2
daśavarṣasahasrāṇi vājimedham upākarotR_7,089.005.1
vājapeyān daśaguṇāṃs tathā bahusuvarṇakānR_7,089.005.2
agniṣṭomātirātrābhyāṃ gosavaiś ca mahādhanaiḥR_7,089.006.1
īje kratubhir anyaiś ca sa śrīmān āptadakṣiṇaiḥR_7,089.006.2
evaṃ sa kālaḥ sumahān rājyasthasya mahātmanaḥR_7,089.007.1
dharme prayatamānasya vyatīyād rāghavasya tuR_7,089.007.2
ṛkṣavānararakṣāṃsi sthitā rāmasya śāsaneR_7,089.008.1
anurajyanti rājāno ahany ahani rāghavamR_7,089.008.2
kāle varṣati parjanyaḥ subhikṣaṃ vimalā diśaḥR_7,089.009.1
hṛṣṭapuṣṭajanākīrṇaṃ puraṃ janapadas tathāR_7,089.009.2
nākāle mriyate kaś cin na vyādhiḥ prāṇināṃ tadāR_7,089.010.1
nādharmaś cābhavat kaś cid rāme rājyaṃ praśāsatiR_7,089.010.2
atha dīrghasya kālasya rāmamātā yaśasvinīR_7,089.011.1
putrapautraiḥ parivṛtā kāladharmam upāgamatR_7,089.011.2
anviyāya sumitrāpi kaikeyī ca yaśasvinīR_7,089.012.1
dharmaṃ kṛtvā bahuvidhaṃ tridive paryavasthitāR_7,089.012.2
sarvāḥ pratiṣṭhitāḥ svarge rājñā daśarathena caR_7,089.013.1
samāgatā mahābhāgāḥ saha dharmaṃ ca lebhireR_7,089.013.2
tāsāṃ rāmo mahādānaṃ kāle kāle prayacchatiR_7,089.014.1
mātṝṇām aviśeṣeṇa brāhmaṇeṣu tapasviṣuR_7,089.014.2
pitryāṇi bahuratnāni yajñān paramadustarānR_7,089.015.1
cakāra rāmo dharmātmā pitṝn devān vivardhayanR_7,089.015.2
kasya cit tv atha kālasya yudhājit kekayo nṛpaḥR_7,090.001.1
svaguruṃ preṣayām āsa rāghavāya mahātmaneR_7,090.001.2
gārgyam aṅgirasaḥ putraṃ brahmarṣim amitaprabhamR_7,090.002.1
daśa cāśvasahasrāṇi prītidānam anuttamamR_7,090.002.2
kambalāni ca ratnāni citravastram athottamamR_7,090.003.1
rāmāya pradadau rājā bahūny ābharaṇāni caR_7,090.003.2
śrutvā tu rāghavo gārgyaṃ maharṣiṃ samupāgatamR_7,090.004.1
mātulasyāśvapatinaḥ priyaṃ dūtam upāgatamR_7,090.004.2
pratyudgamya ca kākutsthaḥ krośamātraṃ sahānugaḥR_7,090.005.1
gārgyaṃ saṃpūjayām āsa dhanaṃ tat pratigṛhya caR_7,090.005.2
pṛṣṭvā ca prītidaṃ sarvaṃ kuśalaṃ mātulasya caR_7,090.006.1
upaviṣṭaṃ mahābhāgaṃ rāmaḥ praṣṭuṃ pracakrameR_7,090.006.2
kim āha matulo vākyaṃ yadarthaṃ bhagavān ihaR_7,090.007.1
prāpto vākyavidāṃ śreṣṭha sākṣād iva bṛhaspatiḥR_7,090.007.2
rāmasya bhāṣitaṃ śrutvā brahmarṣiḥ kāryavistaramR_7,090.008.1
vaktum adbhutasaṃkāśaṃ rāghavāyopacakrameR_7,090.008.2
mātulas te mahābāho vākyam āha nararṣabhaR_7,090.009.1
yudhājit prītisaṃyuktaṃ śrūyatāṃ yadi rocateR_7,090.009.2
ayaṃ gandharvaviṣayaḥ phalamūlopaśobhitaḥR_7,090.010.1
sindhor ubhayataḥ pārśve deśaḥ paramaśobhanaḥR_7,090.010.2
taṃ ca rakṣanti gandharvāḥ sāyudhā yuddhakovidāḥR_7,090.011.1
śailūṣasya sutā vīrās tisraḥ koṭyo mahābalāḥR_7,090.011.2
tān vinirjitya kākutstha gandharvaviṣayaṃ śubhamR_7,090.012.1
niveśaya mahābāho dve pure susamāhitaḥR_7,090.012.2
anyasya na gatis tatra deśaś cāyaṃ suśobhanaḥR_7,090.013.1
rocatāṃ te mahābāho nāhaṃ tvām anṛtaṃ vadeR_7,090.013.2
tac chrutvā rāghavaḥ prīto maharṣer mātulasya caR_7,090.014.1
uvāca bāḍham ity evaṃ bharataṃ cānvavaikṣataR_7,090.014.2
so 'bravīd rāghavaḥ prītaḥ prāñjalipragraho dvijamR_7,090.015.1
imau kumārau taṃ deśaṃ brahmarṣe vijayiṣyataḥR_7,090.015.2
bharatasyātmajau vīrau takṣaḥ puṣkala eva caR_7,090.016.1
mātulena suguptau tau dharmeṇa ca samāhitauR_7,090.016.2
bharataṃ cāgrataḥ kṛtvā kumārau sabalānugauR_7,090.017.1
nihatya gandharvasutān dve pure vibhajiṣyataḥR_7,090.017.2
niveśya te puravare ātmājau saṃniveśya caR_7,090.018.1
āgamiṣyati me bhūyaḥ sakāśam atidhārmikaḥR_7,090.018.2
brahmarṣim evam uktvā tu bharataṃ sabalānugamR_7,090.019.1
ājñāpayām āsa tadā kumārau cābhyaṣecayatR_7,090.019.2
nakṣatreṇa ca saumyena puraskṛtyāṅgiraḥ sutamR_7,090.020.1
bharataḥ saha sainyena kumārābhyāṃ ca niryayauR_7,090.020.2
sā senā śakrayukteva naragān niryayāv athaR_7,090.021.1
rāghavānugatā dūraṃ durādharṣā surāsuraiḥR_7,090.021.2
māṃsāśīni ca sattvāni rakṣāṃsi sumahānti caR_7,090.022.1
anujagmuś ca bharataṃ rudhirasya pipāsayāR_7,090.022.2
bhūtagrāmāś ca bahavo māṃsabhakṣāḥ sudāruṇāḥR_7,090.023.1
gandharvaputramāṃsāni bhoktukāmāḥ sahasraśaḥR_7,090.023.2
siṃhavyāghrasṛgālānāṃ khecarāṇāṃ ca pakṣiṇāmR_7,090.024.1
bahūni vai sahasrāṇi senāyā yayur agrataḥR_7,090.024.2
adhyardhamāsam uṣitā pathi senā nirāmayāR_7,090.025.1
hṛṣṭapuṣṭajanākīrṇā kekayaṃ samupāgamatR_7,090.025.2
śrutvā senāpatiṃ prāptaṃ bharataṃ kekayādhipaḥR_7,091.001.1
yudhājid gārgyasahitaṃ parāṃ prītim upāgamatR_7,091.001.2
sa niryayau janaughena mahatā kekayādhipaḥR_7,091.002.1
tvaramāṇo 'bhicakrāma gandharvān devarūpiṇaḥR_7,091.002.2
bharataś ca yudhājic ca sametau laghuvikramauR_7,091.003.1
gandharvanagaraṃ prāptau sabalau sapadānugauR_7,091.003.2
śrutvā tu bharataṃ prāptaṃ gandharvās te samāgatāḥR_7,091.004.1
yoddhukāmā mahāvīryā vinadantaḥ samantataḥR_7,091.004.2
tataḥ samabhavad yuddhaṃ tumulaṃ lomaharṣaṇamR_7,091.005.1
saptarātraṃ mahābhīmaṃ na cānyatarayor jayaḥR_7,091.005.2
tato rāmānujaḥ kruddhaḥ kālasyāstraṃ sudāruṇamR_7,091.006.1
saṃvartaṃ nāma bharato gandharveṣv abhyayojayatR_7,091.006.2
te baddhāḥ kālapāśena saṃvartena vidāritāḥR_7,091.007.1
kṣaṇenābhihatās tisras tatra koṭyo mahātmanāR_7,091.007.2
taṃ ghātaṃ ghorasaṃkāśaṃ na smaranti divaukasaḥR_7,091.008.1
nimeṣāntaramātreṇa tādṛśānāṃ mahātmanāmR_7,091.008.2
niveśayām āsa tadā samṛddhe dve purottameR_7,091.009.1
takṣaṃ takṣaśilāyāṃ tu puṣkaraṃ puṣkarāvatauR_7,091.009.2
gandharvadeśo ruciro gāndhāraviṣayaś ca saḥR_7,091.010.1
varṣaiḥ pañcabhir ākīrṇo viṣayair nāgarais tathāR_7,091.010.2
dhanaratnaughasaṃpūrṇo kānanair upaśobhiteR_7,091.011.1
anyonyasaṃgharṣakṛte spardhayā guṇavistareR_7,091.011.2
ubhe suruciraprakhye vyavahārair akalmaṣaiḥR_7,091.012.1
udyānayānaughavṛte suvibhaktāntarāpaṇeR_7,091.012.2
ubhe puravare ramye vistarair upaśobhiteR_7,091.013.1
gṛhamukhyaiḥ surucirair vimānaiḥ samavarṇibhiḥR_7,091.013.2
niveśya pañcabhir varṣair bharato rāghavānujaḥR_7,091.014.1
punar āyān mahābāhur ayodhyāṃ kaikayīsutaḥR_7,091.014.2
so 'bhivādya mahātmānaṃ sākṣād dharmam ivāparamR_7,091.015.1
rāghavaṃ bharataḥ śrīmān brahmāṇam iva vāsavaḥR_7,091.015.2
śaśaṃsa ca yathāvṛttaṃ gandharvavadham uttamamR_7,091.016.1
niveśanaṃ ca deśasya śrutvā prīto 'sya rāghavaḥR_7,091.016.2
tac chrutvā harṣam āpede rāghavo bhrātṛbhiḥ sahaR_7,092.001.1
vākyaṃ cādbhutasaṃkāśaṃ bhrātṝn provāca rāghavaḥR_7,092.001.2
imau kumārau saumitre tava dharmaviśāradauR_7,092.002.1
aṅgadaś candraketuś ca rājyārhau dṛḍhadhanvinauR_7,092.002.2
imau rājye 'bhiṣekṣyāmi deśaḥ sādhu vidhīyatāmR_7,092.003.1
ramaṇīyo hy asaṃbādho rametāṃ yatra dhanvinauR_7,092.003.2
na rājñāṃ yatra pīdā syān nāśramāṇāṃ vināśanamR_7,092.004.1
sa deśo dṛśyatāṃ saumya nāparādhyāmahe yathāR_7,092.004.2
tathoktavati rāme tu bharataḥ pratyuvāca haR_7,092.005.1
ayaṃ kārāpatho deśaḥ suramaṇyo nirāmayaḥR_7,092.005.2
niveśyatāṃ tatra puram aṅgadasya mahātmanaḥR_7,092.006.1
candraketoś ca ruciraṃ candrakāntaṃ nirāmayamR_7,092.006.2
tad vākyaṃ bharatenoktaṃ pratijagrāha rāghavaḥR_7,092.007.1
taṃ ca kṛtā vaśe deśam aṅgadasya nyaveśayatR_7,092.007.2
aṅgadīyā purī ramyā aṅgadasya niveśitāR_7,092.008.1
ramaṇīyā suguptā ca rāmeṇākliṣṭakarmaṇāR_7,092.008.2
candraketus tu mallasya mallabhūmyāṃ niveśitāR_7,092.009.1
candrakānteti vikhyātā divyā svargapurī yathāR_7,092.009.2
tato rāmaḥ parāṃ prītiṃ bharato lakṣmaṇas tathāR_7,092.010.1
yayur yudhi durādharṣā abhiṣekaṃ ca cakrireR_7,092.010.2
abhiṣicya kumārau dvau prasthāpya sabalānugauR_7,092.011.1
aṅgadaṃ paścimā bhūmiṃ candraketum udaṅmukhamR_7,092.011.2
aṅgadaṃ cāpi saumitrir lakṣmaṇo 'nujagāma haR_7,092.012.1
candraketos tu bharataḥ pārṣṇigrāho babhūva haR_7,092.012.2
lakṣmaṇas tv aṅgadīyāyāṃ saṃvatsaram athoṣitaḥR_7,092.013.1
putre sthite durādharṣe ayodhyāṃ punar āgamatR_7,092.013.2
bharato 'pi tathaivoṣya saṃvatsaram athādhikamR_7,092.014.1
ayodhyāṃ punar agamya rāmapādāv upāgamatR_7,092.014.2
ubhau saumitribharatau rāmapādāv anuvratauR_7,092.015.1
kālaṃ gatam api snehān na jajñāte 'tidhārmikauR_7,092.015.2
evaṃ varṣasahasrāṇi daśateṣāṃ yayus tadāR_7,092.016.1
dharme prayatamānānāṃ paurakāryeṣu nityadāR_7,092.016.2
vihṛtya lākaṃ paripūrṇamānasāḥ śriyā vṛtā dharmapathe pare sthitāḥR_7,092.017.1
trayaḥ samiddhā iva dīptatejasā hutāgnayaḥ sādhu mahādhvare trayaḥR_7,092.017.2
kasya cit tv atha kālasya rāme dharmapathe sthiteR_7,093.001.1
kālas tāpasarūpeṇa rājadvāram upāgamatR_7,093.001.2
so 'bravīl lakṣmaṇaṃ vākyaṃ dhṛtimantaṃ yaśasvinamR_7,093.002.1
māṃ nivedaya rāmāya saṃprāptaṃ kāryagauravātR_7,093.002.2
dūto hy atibalasyāhaṃ maharṣer amitaujasaḥR_7,093.003.1
rāmaṃ didṛkṣur āyātaḥ kāryeṇa hi mahābalaR_7,093.003.2
tasya tad vacanaṃ śrutvā saumitris tvarayānvitaḥR_7,093.004.1
nyavedayata rāmāya tāpasasya vivakṣitamR_7,093.004.2
jayasva rājan dharmeṇa ubhau lokau mahādyuteR_7,093.005.1
dūtas tvāṃ draṣṭum āyātas tapasvī bhāskaraprabhaḥR_7,093.005.2
tad vākyaṃ lakṣmaṇenoktaṃ śrutvā rāma uvāca haR_7,093.006.1
praveśyatāṃ munis tāta mahaujās tasya vākyadhṛkR_7,093.006.2
saumitris tu tathety uktvā prāveśayata taṃ munimR_7,093.007.1
jvalantam iva tejobhiḥ pradahantam ivāṃśubhiḥR_7,093.007.2
so 'bhigamya raghuśreṣṭhaṃ dīpyamānaṃ svatejasāR_7,093.008.1
ṛṣir madhurayā vācā vardhasvety āha rāghavamR_7,093.008.2
tasmai rāmo mahātejāḥ pūjām arghya purogamāmR_7,093.009.1
dadau kuśalam avyagraṃ praṣṭuṃ caivopacakrameR_7,093.009.2
pṛṣṭhaś ca kuśalaṃ tena rāmeṇa vadatāṃ varaḥR_7,093.010.1
āsane kāñcane divye niṣasāda mahāyaśāḥR_7,093.010.2
tam uvāca tato rāmaḥ svāgataṃ te mahāmuneR_7,093.011.1
prāpayasva ca vākyāni yato dūtas tvam āgataḥR_7,093.011.2
codito rājasiṃhena munir vākyam udīrayatR_7,093.012.1
dvandvam etat pravaktavyaṃ na ca cakṣur hataṃ vacaḥR_7,093.012.2
yaḥ śṛṇoti nirīkṣed vā sa vadhyas tava rāghavaR_7,093.013.1
bhaved vai munimukhyasya vacanaṃ yady avekṣaseR_7,093.013.2
tatheti ca pratijñāya rāmo lakṣmaṇam abravītR_7,093.014.1
dvāri tiṣṭha mahābāho pratihāraṃ visarjayaR_7,093.014.2
sa me vadhyaḥ khalu bhavet kathāṃ dvandvasamīritāmR_7,093.015.1
ṛṣer mama ca saumitre paśyed vā śṛṇuyā ca yaḥR_7,093.015.2
tato nikṣipya kākutstho lakṣmaṇaṃ dvārasaṃgraheR_7,093.016.1
tam uvāca muniṃ vākyaṃ kathayasveti rāghavaḥR_7,093.016.2
yat te manīṣitaṃ vākyaṃ yena vāsi samāhitaḥR_7,093.017.1
kathayasva viśaṅkas tvaṃ mamāpi hṛdi vartateR_7,093.017.2
śṛṇu rāma mahābāho yadartham aham āhataḥR_7,094.001.1
pitāmahena devena preṣito 'smi mahābalaR_7,094.001.2
tavāhaṃ pūrvake bhāve putraḥ parapuraṃjayaR_7,094.002.1
māyāsaṃbhāvito vīra kālaḥ sarvasamāharaḥR_7,094.002.2
pitāmahaś ca bhagavān āha lokapatiḥ prabhuḥR_7,094.003.1
samayas te mahābāho svarlokān parirakṣitumR_7,094.003.2
saṃkṣipya ca purā lokān māyayā svayam eva hiR_7,094.004.1
mahārṇave śayāno 'psu māṃ tvaṃ pūrvam ajījanaḥR_7,094.004.2
bhogavantaṃ tato nāgam anantam udake śayamR_7,094.005.1
māyayā janayitvā tvaṃ dvau ca sattvau mahābalauR_7,094.005.2
madhuṃ ca kaiṭabhaṃ caiva yayor asthicayair vṛtāR_7,094.006.1
iyaṃ parvatasaṃbādhā medinī cābhavan mahīR_7,094.006.2
padme divyārkasaṃkāśe nābhyām utpādya mām apiR_7,094.007.1
prājāpatyaṃ tvayā karma sarvaṃ mayi niveśitamR_7,094.007.2
so 'haṃ saṃnyastabhāro hi tvām upāse jagatpatimR_7,094.008.1
rakṣāṃ vidhatsva bhūteṣu mama tejaḥ karo bhavānR_7,094.008.2
tatas tvam api durdharṣas tasmād bhāvāt sanātanātR_7,094.009.1
rakṣārthaṃ sarvabhūtānāṃ viṣṇutvam upajagmivānR_7,094.009.2
adityāṃ vīryavān putro bhrātṝṇāṃ harṣavardhanaḥR_7,094.010.1
samutpanneṣu kṛtyeṣu lokasāhyāya kalpaseR_7,094.010.2
sa tvaṃ vitrāsyamānāsu prajāsu jagatāṃ varaR_7,094.011.1
rāvaṇasya vadhākāṅkṣī mānuṣeṣu mano 'dadhāḥR_7,094.011.2
daśavarṣasahasrāṇi daśavarṣaśatāni caR_7,094.012.1
kṛtvā vāsasya niyatiṃ svayam evātmanaḥ purāR_7,094.012.2
sa tvaṃ manomayaḥ putraḥ pūrṇāyur mānuṣeṣv ihaR_7,094.013.1
kālo naravaraśreṣṭha samīpam upavartitumR_7,094.013.2
yadi bhūyo mahārāja prajā icchasy upāsitumR_7,094.014.1
vasa vā vīra bhadraṃ te evam āha pitāmahaḥR_7,094.014.2
atha vā vijigīṣā te suralokāya rāghavaR_7,094.015.1
sanāthā viṣṇunā devā bhavantu vigatajvarāḥR_7,094.015.2
śrutvā pitāmahenoktaṃ vākyaṃ kālasamīritamR_7,094.016.1
rāghavaḥ prahasan vākyaṃ sarvasaṃhāram abravītR_7,094.016.2
śrutaṃ me devadevasya vākyaṃ paramam adbhutamR_7,094.017.1
prītir hi mahatī jātā tavāgamanasaṃbhavāR_7,094.017.2
bhadraṃ te 'stu gamiṣyāmi yata evāham āgataḥR_7,094.018.1
hṛd gato hy asi saṃprāpto na me 'sty atra vicāraṇāR_7,094.018.2
mayā hi sarvakṛtyeṣu devānāṃ vaśavartināmR_7,094.019.1
sthātavyaṃ sarvasaṃhāre yathā hy āha pitāmahaḥR_7,094.019.2
tathā tayoḥ kathayator durvāsā bhagavān ṛṣiḥR_7,095.001.1
rāmasya darśanākāṅkṣī rājadvāram upāgamatR_7,095.001.2
so 'bhigamya ca saumitrim uvāca ṛṣisattamaḥR_7,095.002.1
rāmaṃ darśaya me śīghraṃ purā me 'rtho 'tivartateR_7,095.002.2
munes tu bhāṣitaṃ śrutvā lakṣmaṇaḥ paravīrahāR_7,095.003.1
abhivādya mahātmānaṃ vākyam etad uvāca haR_7,095.003.2
kiṃ kāryaṃ brūhi bhagavan ko vārthaḥ kiṃ karomy ahamR_7,095.004.1
vyagro hi rāghavo brahman muhūrtaṃ vā pratīkṣatāmR_7,095.004.2
tac chrutvā ṛṣiśārdūlaḥ krodhena kaluṣīkṛtaḥR_7,095.005.1
uvāca lakṣmaṇaṃ vākyaṃ nirdahann iva cakṣuṣāR_7,095.005.2
asmin kṣaṇe māṃ saumitre rāmāya prativedayaR_7,095.006.1
viṣayaṃ tvāṃ puraṃ caiva śapiṣye rāghavaṃ tathāR_7,095.006.2
bharataṃ caiva saumitre yuṣmākaṃ yā ca saṃtatiḥR_7,095.007.1
na hi śakṣyāmy ahaṃ bhūyo manyuṃ dhārayituṃ hṛdiR_7,095.007.2
tac chrutvā ghorasaṃkāśaṃ vākyaṃ tasya mahātmanaḥR_7,095.008.1
cintayām āsa manasā tasya vākyasya niścayamR_7,095.008.2
ekasya maraṇaṃ me 'stu mā bhūt sarvavināśanamR_7,095.009.1
iti buddhyā viniścitya rāghavāya nyavedayatR_7,095.009.2
lakṣmaṇasya vacaḥ śrutvā rāmaḥ kālaṃ visṛjya caR_7,095.010.1
niṣpatya tvaritaṃ rājā atreḥ putraṃ dadarśa haR_7,095.010.2
so 'bhivādya mahātmānaṃ jvalantam iva tejasāR_7,095.011.1
kiṃ kāryam iti kākutsthaḥ kṛtāñjalir abhāṣataR_7,095.011.2
tad vākyaṃ rāghaveṇṇoktaṃ śrutvā munivaraḥ prabhuḥR_7,095.012.1
pratyāha rāmaṃ durvāsāḥ śrūyatāṃ dharmavatsalaR_7,095.012.2
adya varṣasahasrasya samāptir mama rāghavaR_7,095.013.1
so 'haṃ bhojanam icchāmi yathāsiddhaṃ tavānaghaR_7,095.013.2
tac chrutvā vacanaṃ rāmo harṣeṇa mahatānvitaḥR_7,095.014.1
bhojanaṃ munimukhyāya yathāsiddham upāharatR_7,095.014.2
sa tu bhuktvā muniśreṣṭhas tad annam amṛtopamamR_7,095.015.1
sādhu rāmeti saṃbhāṣya svam āśramam upāgamatR_7,095.015.2
tasmin gate mahātejā rāghavaḥ prītamānasaḥR_7,095.016.1
saṃsmṛtya kālavākyāni tato duḥkham upeyivānR_7,095.016.2
duḥkhena ca susaṃtaptaḥ smṛtvā tad ghoradarśanamR_7,095.017.1
avānmukho dīnamanā vyāhartuṃ na śaśāka haR_7,095.017.2
tato buddhyā viniścitya kālavākyāni rāghavaḥR_7,095.018.1
naitad astīti coktvā sa tūṣṇīm āsīn mahāyaśāḥR_7,095.018.2
avāṅmukham atho dīnaṃ dṛṣṭvā somam ivāplutamR_7,096.001.1
rāghavaṃ lakṣmaṇo vākyaṃ hṛṣṭo madhuram abravītR_7,096.001.2
na saṃtāpaṃ mahābāho madarthaṃ kartum arhasiR_7,096.002.1
pūrvanirmāṇabaddhā hi kālasya gatir īdṛśīR_7,096.002.2
jahi māṃ saumya visrabdaḥ pratijñāṃ paripālayaR_7,096.003.1
hīnapratijñāḥ kākutstha prayānti narakaṃ narāḥR_7,096.003.2
yadi prītir mahārāja yady anugrāhyatā mayiR_7,096.004.1
jahi māṃ nirviśaṅkas tvaṃ dharmaṃ vardhaya rāghavaR_7,096.004.2
lakṣmaṇena tathoktas tu rāmaḥ pracalitendriyaḥR_7,096.005.1
mantriṇaḥ samupānīya tathaiva ca purodhasaṃR_7,096.005.2
abravīc ca yathāvṛttaṃ teṣāṃ madhye narādhipaḥR_7,096.006.1
durvāso'bhigamaṃ caiva pratijñāṃ tāpasasya caR_7,096.006.2
tac chrutvā mantriṇaḥ sarve sopādhyāyāḥ samāsataR_7,096.007.1
vasiṣṭhas tu mahātejā vākyam etad uvāca haR_7,096.007.2
dṛṣṭam etan mahābāho kṣayaṃ te lomaharṣaṇamR_7,096.008.1
lakṣmaṇena viyogaś ca tava rāma mahāyaśaḥR_7,096.008.2
tyajainaṃ balavān kālo mā pratijñāṃ vṛthā kṛthāḥR_7,096.009.1
vinaṣṭāyāṃ pratijñāyāṃ dharmo hi vilayaṃ vrajetR_7,096.009.2
tato dharme vinaṣṭe tu trailokye sacarācaramR_7,096.010.1
sadevarṣigaṇaṃ sarvaṃ vinaśyeta na saṃśayaḥR_7,096.010.2
sa tvaṃ puruṣaśārdūla trailokyasyābhipālanamR_7,096.011.1
lakṣmaṇasya vadhenādya jagat svasthaṃ kuruṣva haR_7,096.011.2
teṣāṃ tat samavetānāṃ vākyaṃ dharmārthasaṃhitamR_7,096.012.1
śrutvā pariṣado madhye rāmo lakṣmaṇam abravītR_7,096.012.2
visarjaye tvāṃ saumitre mā bhūd dharmaviparyayaḥR_7,096.013.1
tyāgo vadho vā vihitaḥ sādhūnām ubhayaṃ samamR_7,096.013.2
rāmeṇa bhāṣite vākye bāṣpavyākulitekṣaṇaḥR_7,096.014.1
lakṣmaṇas tvaritaḥ prāyāt svagṛhaṃ na viveśa haR_7,096.014.2
sa gatvā sarayūtīram upaspṛśya kṛtāñjaliḥR_7,096.015.1
nigṛhya sarvasrotāṃsi niḥśvāsaṃ na mumoca haR_7,096.015.2
anucchvasantaṃ yuktaṃ taṃ saśakrāḥ sāpsarogaṇāḥR_7,096.016.1
devāḥ sarṣigaṇāḥ sarve puṣpair avakiraṃs tadāR_7,096.016.2
adṛśyaṃ sarvam anujaiḥ saśarīraṃ mahābalamR_7,096.017.1
pragṛhya lakṣmaṇaṃ śakro divaṃ saṃpraviveśa haR_7,096.017.2
tato viṣṇoś caturbhāgam āgataṃ surasattamāḥR_7,096.018.1
hṛṣṭāḥ pramuditāḥ sarve 'pūjayan ṛṣibhiḥ sahaR_7,096.018.2
visṛjya lakṣmaṇaṃ rāmo duḥkhaśokasamanvitaḥR_7,097.001.1
purodhasaṃ mantriṇaś ca naigamāṃś cedam abravītR_7,097.001.2
adya rājye 'bhiṣekṣyāmi bharataṃ dharmavatsalamR_7,097.002.1
ayodhyāyāṃ patiṃ vīraṃ tato yāsyāmy ahaṃ vanamR_7,097.002.2
praveśayata saṃbhārān mā bhūt kālātyayo yathāR_7,097.003.1
adyaivāhaṃ gamiṣyāmi lakṣmaṇena gatāṃ gatimR_7,097.003.2
tac chrutvā rāghaveṇoktaṃ sarvāḥ prakṛtayo bhṛśamR_7,097.004.1
mūrdhabhiḥ praṇatā bhūmau gatasattvā ivābhavanR_7,097.004.2
bharataś ca visaṃjño 'bhūc chrutvā rāmasya bhāṣitamR_7,097.005.1
rājyaṃ vigarhayām āsa rāghavaṃ cedam abravītR_7,097.005.2
satyena hi śape rājan svargaloke na caiva hiR_7,097.006.1
na kāmaye yathā rājyaṃ tvāṃ vinā raghunandanaR_7,097.006.2
imau kuśīlavau rājann abhiṣiñca narādhipaR_7,097.007.1
kosaleṣu kuśaṃ vīram uttareṣu tathā lavamR_7,097.007.2
śatrughnasya tu gacchantu dūtās tvaritavikramāḥR_7,097.008.1
idaṃ gamanam asmākaṃ svargāyākhyāntu māciramR_7,097.008.2
tac chrutvā bharatenoktaṃ dṛṣṭvā cāpi hy adho mukhānR_7,097.009.1
paurān duḥkhena saṃtaptān vasiṣṭho vākyam abravītR_7,097.009.2
vatsa rāma imāḥ paśya dharaṇīṃ prakṛtīr gatāḥR_7,097.010.1
jñātvaiṣām īpsitaṃ kāryaṃ mā caiṣāṃ vipriyaṃ kṛthāḥR_7,097.010.2
vasiṣṭhasya tu vākyena utthāpya prakṛtījanamR_7,097.011.1
kiṃ karomīti kākutsthaḥ sarvān vacanam abravītR_7,097.011.2
tataḥ sarvāḥ prakṛtayo rāmaṃ vacanam abruvanR_7,097.012.1
gacchantam anugacchāmo yato rāma gamiṣyasiR_7,097.012.2
eṣā naḥ paramā prītir eṣa dharmaḥ paro mataḥR_7,097.013.1
hṛdgatā naḥ sadā tuṣṭis tavānugamane dṛḍhāR_7,097.013.2
paureṣu yadi te prītir yadi sneho hy anuttamaḥR_7,097.014.1
saputradārāḥ kākutstha samaṃ gacchāma satpathamR_7,097.014.2
tapovanaṃ vā durgaṃ vā nadīm ambhonidhiṃ tathāR_7,097.015.1
vayaṃ te yadi na tyājyāḥ sarvān no naya īśvaraR_7,097.015.2
sa teṣāṃ niścayaṃ jñātvā kṛtāntaṃ ca nirīkṣyacaR_7,097.016.1
paurāṇāṃ dṛḍhabhaktiṃ ca bāḍham ity eva so 'bravītR_7,097.016.2
evaṃ viniścayaṃ kṛtvā tasminn ahani rāghavaḥR_7,097.017.1
kosaleṣu kuśaṃ vīram uttareṣu tathā lavamR_7,097.017.2
abhiṣiñcan mahātmānāv ubhāv eva kuśīlavauR_7,097.018.1
rathānāṃ tu sahasrāṇi trīṇi nāgāyutāni caR_7,097.018.2
daśa cāśvasahasrāṇi ekaikasya dhanaṃ dadauR_7,097.019.1
bahuratnau bahudhanau hṛṣṭapuṣṭajanāvṛtauR_7,097.019.2
abhiṣicya tu tau vīrau prasthāpya svapure tathāR_7,097.020.1
dūtān saṃpreṣayām āsa śatrughnāya mahātmaneR_7,097.020.2
te dūtā rāmavākyena coditā laghuvikramāḥR_7,098.001.1
prajagmur madhurāṃ śīghraṃ cakrur vāsaṃ na cādhvaniR_7,098.001.2
tatas tribhir aho rātraiḥ saṃprāpya madhurām athaR_7,098.002.1
śatrughnāya yathāvṛttam ācakhyuḥ sarvam eva tatR_7,098.002.2
lakṣmaṇasya parityāgaṃ pratijñāṃ rāghavasya caR_7,098.003.1
putrayor abhiṣekaṃ ca paurānugamanaṃ tathāR_7,098.003.2
kuśasya nagarī ramyā vindhyaparvatarodhasiR_7,098.004.1
kuśāvatīti nāmnā sā kṛtā rāmeṇa dhīmatāR_7,098.004.2
śrāvitā ca purī ramyā śrāvatīti lavasya caR_7,098.005.1
ayodhyāṃ vijanāṃ caiva bharataṃ rāghavānugamR_7,098.005.2
evaṃ sarvaṃ nivedyāśu śatrughnāya mahātmaneR_7,098.006.1
viremus te tato dūtās tvara rājann iti bruvanR_7,098.006.2
śrutvā taṃ ghorasaṃkāśaṃ kulakṣayam upasthitamR_7,098.007.1
prakṛtīs tu samānīya kāñcanaṃ ca purohitamR_7,098.007.2
teṣāṃ sarvaṃ yathāvṛttam ākhyāya raghunandanaḥR_7,098.008.1
ātmanaś ca viparyāsaṃ bhaviṣyaṃ bhrātṛbhiḥ sahaR_7,098.008.2
tataḥ putradvayaṃ vīraḥ so 'bhyaṣiñcan narādhipaḥR_7,098.009.1
subāhur madhurāṃ lebhe śatrughātī ca vaidiśamR_7,098.009.2
dvidhākṛtvā tu tāṃ senāṃ mādhurīṃ putrayor dvayoḥR_7,098.010.1
dhanadhānyasamāyuktau sthāpayām āsa pārthivauR_7,098.010.2
tato visṛjya rājānaṃ vaidiśe śatrughātinamR_7,098.011.1
jagāma tvarito 'yodhyāṃ rathenaikena rāghavaḥR_7,098.011.2
sa dadarśa mahātmānaṃ jvalantam iva pāvakamR_7,098.012.1
kṣaumasūkṣmāmbaradharaṃ munibhiḥ sārdham akṣayaiḥR_7,098.012.2
so 'bhivādya tato rāmaṃ prāñjaliḥ prayatendriyaḥR_7,098.013.1
uvāca vākyaṃ dharmajño dharmam evānucintayanR_7,098.013.2
kṛtvābhiṣekaṃ sutayor yuktaṃ rāghavayor dhanaiḥR_7,098.014.1
tavānugamane rājan viddhi māṃ kṛtaniścayamR_7,098.014.2
na cānyad atra vaktavyaṃ dustaraṃ tava śāsanamR_7,098.015.1
tyaktuṃ nārhasi māṃ vīra bhaktimantaṃ viśeṣataḥR_7,098.015.2
tasya tāṃ buddhim aklībāṃ vijñāya raghunandanaḥR_7,098.016.1
bāḍham ity eva śatrughnaṃ rāmo vacanam abravītR_7,098.016.2
tasya vākyasya vākyānte vānarāḥ kāmarūpiṇaḥR_7,098.017.1
ṛkṣarākṣasasaṃghāś ca samāpetur anekaśaḥR_7,098.017.2
devaputrā ṛṣisutā gandharvāṇāṃ sutās tathāR_7,098.018.1
rāma kṣayaṃ viditvā te sarva eva samāgatāḥR_7,098.018.2
te rāmam abhivādyāhuḥ sarva eva samāgatāḥR_7,098.019.1
tavānugamane rājan saṃprāptāḥ sma mahāyaśaḥR_7,098.019.2
yadi rāma vināsmābhir gacches tvaṃ puruṣarṣabhaR_7,098.020.1
yamadaṇḍam ivodyamya tvayā sma vinipātitāḥR_7,098.020.2
evaṃ teṣāṃ vacaḥ śrutvā ṛṣkavānararakṣasāmR_7,098.021.1
vibhīṣaṇam athovāca madhuraṃ ślakṣṇayā girāR_7,098.021.2
yāvat prajā dhariṣyanti tāvat tvaṃ vai vibhīṣaṇaR_7,098.022.1
rākṣasendra mahāvīrya laṅkāsthaḥ svaṃ dhariṣyasiR_7,098.022.2
R_7,098.022R_7,098.023.1
prajāḥ saṃrakṣa dharmeṇa nottaraṃ vaktum arhasiR_7,098.023.2
tam evam uktvā kākutstho hanūmantam athābravītR_7,098.024.1
jīvite kṛtabuddhis tvaṃ mā pratijñāṃ vilopayaR_7,098.024.2
matkathāḥ pracariṣyanti yāval loke harīśvaraR_7,098.025.1
tāvat tvaṃ dhārayan prāṇān pratijñām anupālayaR_7,098.025.2
tathaivam uktvā kākutsthaḥ sarvāṃs tān ṛkṣavānarānR_7,098.026.1
mayā sārdhaṃ prayāteti tadā tān rāghavo 'bravītR_7,098.026.2
prabhātāyāṃ tu śarvaryāṃ pṛthuvakṣā mahāyaśāḥR_7,099.001.1
rāmaḥ kamalapatrākṣaḥ purodhasam athābravītR_7,099.001.2
agnihotraṃ vrajatv agre sarpir jvalitapāvakamR_7,099.002.1
vājapeyātapatraṃ ca śobhayānaṃ mahāpathamR_7,099.002.2
tato vasiṣṭhas tejasvī sarvaṃ niravaśeṣataḥR_7,099.003.1
cakāra vidhivad dharmyaṃ mahāprāsthānikaṃ vidhimR_7,099.003.2
tataḥ kṣaumāmbaradharo brahma cāvartayan paramR_7,099.004.1
kuśān gṛhītvā pāṇibhyāṃ prasajya prayayāv athaR_7,099.004.2
avyāharan kva cit kiṃ cin niśceṣṭo niḥsukhaḥ pathiR_7,099.005.1
nirjagāma gṛhāt tasmād dīpyamāno yathāṃśumānR_7,099.005.2
rāmasya pārśve savye tu padmā śrīḥ susamāhitāR_7,099.006.1
dakṣiṇe hrīr viśālākṣī vyavasāyas tathāgrataḥR_7,099.006.2
śarā nānāvidhāś cāpi dhanur āyatavigrahamR_7,099.007.1
anuvrajanti kākutsthaṃ sarve puruṣavigrahāḥR_7,099.007.2
vedā brāhmaṇarūpeṇa sāvitrī sarvarakṣiṇīR_7,099.008.1
oṃkāro 'tha vaṣaṭkāraḥ sarve rāmam anuvratāḥR_7,099.008.2
ṛṣayaś ca mahātmānaḥ sarva eva mahīsurāḥR_7,099.009.1
anvagacchanta kākutsthaṃ svargadvāram upāgatamR_7,099.009.2
taṃ yāntam anuyānti sma antaḥpuracarāḥ striyaḥR_7,099.010.1
savṛddhabāladāsīkāḥ savarṣavarakiṃkarāḥR_7,099.010.2
sāntaḥpuraś ca bharataḥ śatrughnasahito yayauR_7,099.011.1
rāmavratam upāgamya rāghavaṃ samanuvratāḥR_7,099.011.2
tato viprā mahātmānaḥ sāgnihotrāḥ samāhitāḥR_7,099.012.1
saputradārāḥ kākutstham anvagacchan mahāmatimR_7,099.012.2
mantriṇo bhṛtyavargāś ca saputrāḥ sahabāndhavāḥR_7,099.013.1
sānugā rāghavaṃ sarve anvagacchan prahṛṣṭavatR_7,099.013.2
tataḥ sarvāḥ prakṛtayo hṛṣṭapuṣṭajanāvṛtāḥR_7,099.014.1
anujagmuḥ pragacchantaṃ rāghavaṃ guṇarañjitāḥR_7,099.014.2
snātaṃ pramuditaṃ sarvaṃ hṛṣṭapuṣpam anuttamamR_7,099.015.1
dṛptaṃ kilikilāśabdaiḥ sarvaṃ rāmam anuvratamR_7,099.015.2
na tatra kaś cid dīno 'bhūd vrīḍito vāpi duḥkhitaḥR_7,099.016.1
hṛṣṭaṃ pramuditaṃ sarvaṃ babhūva paramādbhutamR_7,099.016.2
draṣṭukāmo 'tha niryāṇaṃ rājño jānapado janaḥR_7,099.017.1
saṃprāptaḥ so 'pi dṛṣṭvaiva saha sarvair anuvrataḥR_7,099.017.2
ṛkṣavānararakṣāṃsi janāś ca puravāsinaḥR_7,099.018.1
agachan parayā bhaktyā pṛṣṭhataḥ susamāhitāḥR_7,099.018.2
adhyardhayojanaṃ gatvā nadīṃ paścān mukhāśritāmR_7,100.001.1
sarayūṃ puṇyasalilāṃ dadarśa raghunandanaḥR_7,100.001.2
atha tasmin muhūrte tu brahmā lokapitāmahaḥR_7,100.002.1
sarvaiḥ parivṛto devair ṛṣibhiś ca mahātmabhiḥR_7,100.002.2
āyayau yatra kākutsthaḥ svargāya samupasthitaḥR_7,100.003.1
vimānaśatakoṭībhir divyābhir abhisaṃvṛtaḥR_7,100.003.2
R_7,100.003R_7,100.004.1
papāta puṣpavṛṣṭiś ca vāyumuktā mahaughavatR_7,100.004.2
tasmiṃs tūryaśatākīrṇe gandharvāpsarasaṃkuleR_7,100.005.1
sarayūsalilaṃ rāmaḥ padbhyāṃ samupacakrameR_7,100.005.2
tataḥ pitāmaho vāṇīm antarikṣād abhāṣataR_7,100.006.1
āgaccha viṣṇo bhadraṃ te diṣṭyā prāpto 'si rāghavaR_7,100.006.2
bhrātṛbhiḥ saha devābhaiḥ praviśasva svakāṃ tanumR_7,100.007.1
vaiṣṇavīṃ tāṃ mahātejas tad ākāśaṃ sanātanamR_7,100.007.2
tvaṃ hi lokagatir deva na tvāṃ ke cit prajānateR_7,100.008.1
ṛte māyāṃ viśālākṣa tava pūrvaparigrahāmR_7,100.008.2
tvam acintyaṃ mahad bhūtam akṣayaṃ sarvasaṃgrahamR_7,100.009.1
yām icchasi mahātejas tāṃ tanuṃ praviśa svayamR_7,100.009.2
pitāmahavacaḥ śrutvā viniścitya mahāmatiḥR_7,100.010.1
viveśa vaiṣṇavaṃ tejaḥ saśarīraḥ sahānujaḥR_7,100.010.2
tato viṣṇugataṃ devaṃ pūjayanti sma devatāḥR_7,100.011.1
sādhyā marudgaṇāś caiva sendrāḥ sāgnipurogamāḥR_7,100.011.2
ye ca divyā ṛṣigaṇā gandharvāpsarasaś ca yāḥR_7,100.012.1
suparṇanāgayakṣāś ca daityadānavarākṣasāḥR_7,100.012.2
sarvaṃ hṛṣṭaṃ pramuditaṃ sarvaṃ pūrṇamanorathamR_7,100.013.1
sādhu sādhv iti tat sarvaṃ tridivaṃ gatakalmaṣamR_7,100.013.2
atha viṣṇur mahātejāḥ pitāmaham uvāca haR_7,100.014.1
eṣāṃ lokāñ janaughānāṃ dātum arhasi suvrataR_7,100.014.2
ime hi sarve snehān mām anuyātā manasvinaḥR_7,100.015.1
bhaktā bhājayitavyāś ca tyaktātmānaś ca matkṛteR_7,100.015.2
tac chrutvā viṣṇuvacanaṃ brahmā lokaguruḥ prabhuḥR_7,100.016.1
lokān sāntānikān nāma yāsyantīme samāgatāḥR_7,100.016.2
prāṇāṃs tyakṣyati bhaktyā vai saṃtāne tu nivatsyatiR_7,100.017.1
sarvair eva guṇair yukte brahmalokād anantareR_7,100.017.2
R_7,100.017R_7,100.018.1
vānarāś ca svakāṃ yonim ṛkṣāś caiva tathā yayuḥR_7,100.018.2
yebhyo viniḥsṛtā ye ye surādibhyaḥ susaṃbhavāḥR_7,100.019.1
ṛṣibhyo nāgayakṣebhyas tāṃs tān eva prapedireR_7,100.019.2
tathoktavati deveśe gopratāram upāgatāḥR_7,100.020.1
bhejire sarayūṃ sarve harṣapūrṇāśruviklavāḥR_7,100.020.2
avagāhya jalaṃ yo yaḥ prāṇī hy āsīt prahṛṣṭavatR_7,100.021.1
mānuṣaṃ deham utsṛjya vimānaṃ so 'dhyarohataR_7,100.021.2
tiryagyonigatāś cāpi saṃprāptāḥ sarayūjalamR_7,100.022.1
divyā divyena vapuṣā devā dīptā ivābhavanR_7,100.022.2
gatvā tu sarayūtoyaṃ sthāvarāṇi carāṇi caR_7,100.023.1
prāpya tat toyavikledaṃ devalokam upāgamanR_7,100.023.2
devānāṃ yasya yā yonir vānarā ṛṣkarākṣasāḥR_7,100.024.1
tām eva viviśuḥ sarve dehān nikṣipya cāmbhasiR_7,100.024.2
tathā svargagataṃ sarvaṃ kṛtvā lokagurur divamR_7,100.025.1
jagāma tridaśaiḥ sārdhaṃ hṛṣṭair hṛṣṭo mahāmatiḥR_7,100.025.2
etāvad eva ākhyānaṃ sottaraṃ brahmapūjitamR_7,100.026.1
rāmāyaṇam iti khyātaṃ mukhyaṃ vālmīkinā kṛtamR_7,100.026.2
